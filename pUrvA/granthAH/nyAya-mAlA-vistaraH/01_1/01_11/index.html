<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>मीमांसायां विश्वासटिप्पणयः  | ०१ १,१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/mImAMsA/pUrvA/granthAH/nyAya-mAlA-vistaraH/01_1/01_11/" rel="alternate" type="application/rss+xml" title="मीमांसायां विश्वासटिप्पणयः" />
    <link href="/mImAMsA/pUrvA/granthAH/nyAya-mAlA-vistaraH/01_1/01_11/" rel="feed" type="application/rss+xml" title="मीमांसायां विश्वासटिप्पणयः" />

    <meta property="og:title" content="०१ १,१" />
<meta property="og:description" content="१,१.१ वागीशाद्याः सुमनसः सर्वार्थानामुपक्रमे ।
यं नत्वा कृतकृत्याः स्युस्तं नमामि गजाननम् ॥ MJAINY_१,१.१ ॥
 १,१.२ इष्टदेवतां नमस्कृत्य चिकीर्षितार्थपरिपालनाय पालके स्वामिनि विद्यमानं महिमानमनुस्मरति &ndash;
युक्तिं मानवतीं विदन्स्थिरधृतिर्भेदे विशेषार्थभाग् आप्तोहः क्रमकृत्प्रयुक्तिनिपुणः श्लाध्यातिदेशोन्नतिः ।
नित्यस्फूर्त्यधिकारवान्गतसदाबाधः स्वतन्त्रेश्वरो जागर्ति श्रुतिमत्प्रसङ्गचरितः श्रीबुक्कणक्ष्मापतिः ॥ MJAINY_१,१.२ ॥
 अत्र चिकीर्षिते धर्मशास्त्रे वर्तमानानां द्वादशानामध्यायानां ये प्रतिपाद्या अर्थाः, ये च नीतिशास्त्रोक्ता राजधर्माः, ते सर्वे ऽप्यस्मिन्भूपतावुपलभ्यन्ते ।
नीतिपक्षे - युक्तिर्योगः संधिः ।
सा च युक्तिर्मानवती ।
मानः सत्कारश्चतुर्षु सामभेददानदण्डेषूपायेषु प्रथम उपायः ।" />
<meta property="og:type" content="article" />
<meta property="og:url" content="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/" />

<meta itemprop="name" content="०१ १,१">
<meta itemprop="description" content="१,१.१ वागीशाद्याः सुमनसः सर्वार्थानामुपक्रमे ।
यं नत्वा कृतकृत्याः स्युस्तं नमामि गजाननम् ॥ MJAINY_१,१.१ ॥
 १,१.२ इष्टदेवतां नमस्कृत्य चिकीर्षितार्थपरिपालनाय पालके स्वामिनि विद्यमानं महिमानमनुस्मरति &ndash;
युक्तिं मानवतीं विदन्स्थिरधृतिर्भेदे विशेषार्थभाग् आप्तोहः क्रमकृत्प्रयुक्तिनिपुणः श्लाध्यातिदेशोन्नतिः ।
नित्यस्फूर्त्यधिकारवान्गतसदाबाधः स्वतन्त्रेश्वरो जागर्ति श्रुतिमत्प्रसङ्गचरितः श्रीबुक्कणक्ष्मापतिः ॥ MJAINY_१,१.२ ॥
 अत्र चिकीर्षिते धर्मशास्त्रे वर्तमानानां द्वादशानामध्यायानां ये प्रतिपाद्या अर्थाः, ये च नीतिशास्त्रोक्ता राजधर्माः, ते सर्वे ऽप्यस्मिन्भूपतावुपलभ्यन्ते ।
नीतिपक्षे - युक्तिर्योगः संधिः ।
सा च युक्तिर्मानवती ।
मानः सत्कारश्चतुर्षु सामभेददानदण्डेषूपायेषु प्रथम उपायः ।">

<meta itemprop="wordCount" content="3784">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="०१ १,१"/>
<meta name="twitter:description" content="१,१.१ वागीशाद्याः सुमनसः सर्वार्थानामुपक्रमे ।
यं नत्वा कृतकृत्याः स्युस्तं नमामि गजाननम् ॥ MJAINY_१,१.१ ॥
 १,१.२ इष्टदेवतां नमस्कृत्य चिकीर्षितार्थपरिपालनाय पालके स्वामिनि विद्यमानं महिमानमनुस्मरति &ndash;
युक्तिं मानवतीं विदन्स्थिरधृतिर्भेदे विशेषार्थभाग् आप्तोहः क्रमकृत्प्रयुक्तिनिपुणः श्लाध्यातिदेशोन्नतिः ।
नित्यस्फूर्त्यधिकारवान्गतसदाबाधः स्वतन्त्रेश्वरो जागर्ति श्रुतिमत्प्रसङ्गचरितः श्रीबुक्कणक्ष्मापतिः ॥ MJAINY_१,१.२ ॥
 अत्र चिकीर्षिते धर्मशास्त्रे वर्तमानानां द्वादशानामध्यायानां ये प्रतिपाद्या अर्थाः, ये च नीतिशास्त्रोक्ता राजधर्माः, ते सर्वे ऽप्यस्मिन्भूपतावुपलभ्यन्ते ।
नीतिपक्षे - युक्तिर्योगः संधिः ।
सा च युक्तिर्मानवती ।
मानः सत्कारश्चतुर्षु सामभेददानदण्डेषूपायेषु प्रथम उपायः ।"/>

      
    

    <script src="/mImAMsA/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/mImAMsA\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/mImAMsA\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/mImAMsA\/edit\/master\/content\/\u0022,\u0022mainSections\u0022:[\u0022purva\u0022],\u0022mainsections\u0022:[\u0022purva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:null,\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/mImAMsA\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/mImAMsA\/pUrvA\/granthAH\/nyAya-mAlA-vistaraH\/01_1\/01_11\/".replace(basePath, "/");
    pageVars.pageParams = {};
    pageVars.pageSource = "pUrvA\/granthAH\/nyAya-mAlA-vistaraH\/01_1\/01_1,1.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/mImAMsA/webpack_dist/main-bundle.js"></script>
    <script src="/mImAMsA/webpack_dist/transliteration-bundle.js"></script>
    <script src="/mImAMsA/non_webpack_js/disqus.js"></script>
    <script src="/mImAMsA/webpack_dist/ui_lib-bundle.js"></script>
    <link rel="stylesheet" href="/mImAMsA/css/fonts.css">
    <link rel="stylesheet" href="/mImAMsA/css/@fortawesome/fontawesome-free/css/solid.min.css">
    

    <link rel="stylesheet" href="/mImAMsA/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/" />
    <link rel="alternate" hreflang="sa-Deva" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/mImAMsA/" class="btn col border">
            <i class="fas fa-gopuram ">मीमांसायां विश्वासटिप्पणयः <br/> ०१ १,१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/mImAMsA/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/mImAMsA/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०१ १,१">०१ १,१</h1>
    
    <a id="editLink" class="btn btn-primary"  href="https://github.com/vvasuki/mImAMsA/edit/master/content/pUrvA/granthAH/nyAya-mAlA-vistaraH/01_1/01_1,1.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="१११">१,१.१</h2>
<p>वागीशाद्याः सुमनसः सर्वार्थानामुपक्रमे ।<br>
यं नत्वा कृतकृत्याः स्युस्तं नमामि गजाननम् ॥ MJAINY_१,१.१ ॥</p>
<hr>
<h2 id="११२">१,१.२</h2>
<p>इष्टदेवतां नमस्कृत्य चिकीर्षितार्थपरिपालनाय पालके स्वामिनि विद्यमानं महिमानमनुस्मरति &ndash;</p>
<p>युक्तिं मानवतीं विदन्स्थिरधृतिर्भेदे विशेषार्थभाग् आप्तोहः क्रमकृत्प्रयुक्तिनिपुणः श्लाध्यातिदेशोन्नतिः ।<br>
नित्यस्फूर्त्यधिकारवान्गतसदाबाधः स्वतन्त्रेश्वरो जागर्ति श्रुतिमत्प्रसङ्गचरितः श्रीबुक्कणक्ष्मापतिः ॥ MJAINY_१,१.२ ॥</p>
<hr>
<p>अत्र चिकीर्षिते धर्मशास्त्रे वर्तमानानां द्वादशानामध्यायानां ये प्रतिपाद्या अर्थाः, ये च नीतिशास्त्रोक्ता राजधर्माः, ते सर्वे ऽप्यस्मिन्भूपतावुपलभ्यन्ते ।<br>
नीतिपक्षे - युक्तिर्योगः संधिः ।<br>
सा च युक्तिर्मानवती ।<br>
मानः सत्कारश्चतुर्षु सामभेददानदण्डेषूपायेषु प्रथम उपायः ।<br>
वैरिणो बुद्धिभेदो द्वितीयः ।<br>
एताभ्यां दानदण्डावप्युपलक्ष्येते ।<br>
एतैश्चतुर्भिरूपायैर्विशेषेणार्थं धनं भजति प्राप्नोति ।<br>
एतावता शत्रुक्षयः कथितः ।<br>
अवशिष्टेन स्वराज्यप्रतिपालनप्रकारः प्रतिपद्यते &ndash; आप्तेष्वमात्यप्रभृतिषु पुरुषेषु ऽअयमीदृशस्य व्यापारस्य योग्यो नान्यस्यऽ इत्येवमूहापोहकुशलः ।<br>
ऽराजसभायामेते<br>
तपस्विनः पूज्या विप्रा दक्षिणभाग उपवेशनीयाः, एते च भृत्या वामभागेऽ इति क्रमं करोति तत्तद्ग्रामेष्वधिकृतान्पुरुषानुचितबुद्धिप्रदानेन प्रयोक्तुं निपुणः ।<br>
समुद्रपर्यन्तत्वेनातिबहलस्य देशस्योन्नतिः समस्तवस्तुसंपत्तिः ।<br>
सा च परराष्ट्रनिवासिभिः सकलप्रणिभिः श्लाघ्यते ।<br>
ऽइदं कर्तव्यम्, इदं नऽ इत्येवं कार्याकार्यविषया स्फूर्तिस्तस्यामधिकारो ऽस्य राज्ञो नित्यः सर्वत्राप्रतिहतबुद्धित्वात् ।<br>
गतो निवारितः सतां तपस्विनामाबाधो विघ्नो येनासौ गतसदाबाधः ।<br>
देशान्तराधिपतीनां राज्ञामेतदधीनत्वेनापरप्रेष्यत्वादयं स्वतन्त्रः ।<br>
जगदीश्वरस्य विद्यातीर्थमुनेर्भोगमूर्तित्वेनायमीश्वरः ।<br>
यस्य सभायां गोष्ठीरूपः प्रसङ्गो वेदार्थविषयत्वेन श्रुतिमान् ।<br>
यदीयं चरितमपि निरन्तरं वेदोक्तरहस्यार्थन्ध्यानरूपत्वेन श्रुतिमद्भवति सो ऽयं श्रुतिमत्प्रसङ्ग्चरितः ।<br>
एवंविधो बुक्कभूपतिरन्तः परमेश्वरध्याने, बहिः प्रजापालने च नित्यं जागर्ति ।<br>
यथा नीतिशास्त्रोक्तेषु सामभेदादिष्वयं कुशलस्तथा सर्वज्ञावतारत्वाद्धर्मशास्त्रोक्तेषु प्रमाणादिप्रसङ्गान्तेष्वध्यायार्थेषु कुशलः ।<br>
ते चाध्यायार्था उपरिष्टात्प्रदर्श्यन्ते ॥ MJAINYC_१,१.२ ॥</p>
<hr>
<h2 id="११३">१,१.३</h2>
<p>राज्ञः सर्वज्ञत्वं सोपपत्तिकं प्रकटयति &ndash;</p>
<p>यद्ब्रह्म प्रतिपाद्यते प्रगुणयत्तत्पञ्चमूर्तिप्रथां तत्रायं स्थितिमूर्तिमाकलयति श्री बुक्कणक्ष्मापतिः ।<br>
विद्यातीर्थमुनिस्तदात्मनि लसन्मूर्तिस्त्वनुग्राहिका तेनास्य स्वगुणैरखण्डितपदं सार्व मुद्द्योतते ॥ MJAINY_१,१.३ ॥</p>
<hr>
<p>सर्वासूपनिषत्सु प्रतीयमानं यत्परं ब्रह्म तदेव शैवागमेषु सृष्टिस्थितिसंहारनिरोधनानुग्रहलक्षणपञ्चकृत्य सिद्ध्यर्थमीशानतत्पुरुषाघोरवामदेवसद्योजातलक्षणानां पञ्चानां मूर्तीनां प्रथां प्रसिद्धिं विस्तारं वा प्रगुणयति प्रकटी करोतीति प्रतिपाद्यते ।<br>
तत्र तासु मूर्तिष्वयं भूपालः स्थितिमूर्तिं धत्ते ।<br>
तस्या मूर्तेरात्मनि लसन्विद्यातीर्थमुनिः कृत्स्नस्य जगतो ऽनुग्राहिका मूर्तिरित्युच्यते ।<br>
यस्मादयं भूपो वेदान्तोक्तं परं ब्रह्म, यस्माच्चाऽगमोक्ता महेश्वरस्य स्थितिमूर्तिः, यस्माच्च श्रीविद्यातीर्थमुनिस्तदात्मनि संनिधाय प्रकाशते, तस्मात्सर्वज्ञत्वमस्य राज्ञ उत्कर्षेणाऽविद्व- दङ्गनागोपालमविवादेन प्रतिभासते ॥ MJAINYC_१,१.३ ॥</p>
<hr>
<h2 id="११४">१,१.४</h2>
<p>उक्तगुणोपेतस्य राज्ञो मन्त्रिणं नानापुराणप्रसिद्धदृष्टान्तैर्हितकारितया प्रशंसति &ndash;</p>
<p>इन्द्रस्याङ्गिरसो नलस्य सुमतिः शैव्यस्य मेधातिथिर् धौम्यो धर्मसुतस्य वैन्यनृपतेः स्वौजा निमेर्गौतमिः ।<br>
प्रत्यग्दृष्टिररुन्धतीसहचरो रामस्य पुण्यात्मनो यद्वत्तस्य विभोरभूत्कुलगुरुर्मन्त्री तथा माधवः ॥ MJAINY_१,१.४ ॥</p>
<hr>
<h2 id="११५">१,१.५</h2>
<p>चिकीर्षितग्रन्थे श्रद्धातिशयमुत्पादयितुं कर्तृगौरवं प्रकटयति &ndash;</p>
<p>श्रुतिस्मृतिसदाचारपालको माधवो बुधः ।<br>
स्मार्तं व्याख्याय सर्वार्थं द्विजार्थं श्रौत उद्यतः ॥ MJAINY_१,१.५ ॥</p>
<hr>
<p>सर्ववर्णाश्रमानुग्रहाय पुराणसारपाराशरस्मृतिव्याख्यादिना स्मार्तो धर्मः पूर्वेव्याख्यातः ।<br>
इदानीं द्विजानां विशेषानु ग्रहाय श्रौतधर्मव्याख्यानाय प्रवृत्तः ॥ MJAINYC_१,१.५ ॥</p>
<hr>
<h2 id="११६">१,१.६</h2>
<p>ग्रन्थमारिप्सुर्गुरुमूर्त्युपाधिकं सकलवेदशास्त्रप्रवर्तकत्वेनात्रोचितेष्टदेवतारूपं परमेश्वरमादौ नमस्कृत्य श्रोतृप्रवृत्तिसिद्ध्यर्थं विषयप्रयोजने दर्शयंस्तं ग्रन्थं प्रतिजानीते &ndash;</p>
<p>प्रणम्य परमात्मानं श्रीविद्यातीर्थरूपिणम् ।<br>
जैमिनीयन्यायमाला श्लोकैः संगृह्यते स्फुटम् ॥ MJAINY_१,१.६ ॥</p>
<hr>
<p>जैमिनीप्रोक्तानि धर्मनिर्णायकान्यधिकरणानि न्यायाः ।<br>
ते ऽस्य ग्रन्थस्य विषयः ।<br>
पठितुं सुशकैः कतिपयैरेव श्लोकैस्तेषां स्फुटीभावः प्रयोजनम् ।<br>
न्यायमाला संगृह्यत इति ग्रन्थनामनिर्देशपूर्विका प्रतिज्ञा ॥ MJAINYC_१,१.६ ॥</p>
<hr>
<h2 id="११७-८">१,१.७-८</h2>
<p>करिष्यमाणस्य ग्रन्थस्य प्रकारं दर्शयति &ndash;</p>
<p>एको विषयसंदेहपूर्वपक्षावभासकः ।<br>
श्लोको ऽपरस्तु सिद्धान्तवादी प्रायेण कथ्यते ॥ MJAINY_१,१.७ ॥<br>
चत्वारो ऽवयवा एकश्लोकेनोक्ताः क्वचित्क्वचित् ।<br>
यत्र क्वापि बहुश्लोकैरुच्यन्ते ऽतो न विस्तरः ॥ MJAINY_१,१.८ ॥</p>
<hr>
<p>एकैकस्याधिकरणस्य विषयः, संदेहः, संगतिः, पूर्वपक्षः, सिद्धान्तश्चेति पश्चावयवाः ।<br>
तत्र संगतिरनन्तरमेव व्युत्पादयिष्यमाणेन प्रकारेण प्रत्यधिकरणं स्वयमेवोहितुं शक्यते ।<br>
अवशिष्टानां चतुर्णामवयवानां संग्राहकाः क्वचिद्भहवः श्लोकाः, क्वचिदेक इत्यावापोद्वापाभ्यामन्ततः प्रत्यधिकरणं श्लोकद्वित्वे संख्या पर्यवस्यति ।<br>
अतो बहुत्वाद्बिभ्यता ग्रन्थगौरवशङ्का न कर्तव्या ॥ MJAINYC_१,१.७ ॥</p>
<hr>
<h2 id="११९">१,१.९</h2>
<p>तमेव ग्रन्थागौवरभावं स्फुटीकुर्वन्रूपकव्याजेन सुबोधत्वं दर्शयति &ndash;</p>
<p>सर्वथापि सहस्रे द्वे नातिक्रामति संग्रहः ।<br>
मीमांसासागरस्तेन क्रीडापुष्करिणी भवेत् ॥ MJAINY_१,१.९ ॥</p>
<hr>
<p>श्लोकेन श्लोकाभ्यां श्लोकैर्वा यथासंभवं न्यायः संगृह्यताम् ।<br>
सर्वथापिसहस्रन्यायसंग्रहरूपो ग्रन्थः श्लोकसहस्रद्वयपूर्तेरर्वागेव समांप्स्यते, न तु सहस्रद्वयमत्तिक्रामति ।<br>
भाष्यटीकादीनां बहुत्वाद्दुरवगाहत्वाच्च मीमांसा सागरसभा पूर्वमासीत् ।<br>
क्रियमाणेनानेन ग्रन्थेन दोषद्वयरहितेन राजपुत्राणां बालानां क्रीडार्थं निर्मितया नाभिदघ्न्या पुष्करिण्या समा भविष्यति ।<br>
यद्यपि शास्त्रदीपिकादौ क्वचित्क्वचित्संग्रहश्लोको ऽस्ति, तथापि न सर्वत्र विद्यते ।<br>
यत्रास्ति तत्रापि विषयसंशययोरेसंग्रहान्न श्लोकपाठमात्रेणाधिकरणमुपन्यसितुं शक्यते ।<br>
अतो न क्वापि गतार्थत्वं शङ्कनीयम् ॥ MJAINYC_१,१.९ ॥</p>
<hr>
<h2 id="१११०">१,१.१०</h2>
<p>संगतिं व्युत्पादयति -</p>
<p>शास्त्रे ऽध्याये तथा पादे न्यायसंगतयस्त्रिधा ।<br>
शास्त्रादिविषये ज्ञाते तत्तत्संगतिरूह्यताम् ॥ MJAINY_१,१.१० ॥</p>
<hr>
<p>शास्त्रसंगितः, अध्यायसंगतिः, पादसंगतिश्चेति त्रिधा संगतिः ।<br>
सा च शास्त्रादीनां त्रयाणामसाधरणे विषये ज्ञाते सति स्वयमेप्वोहितुं शक्या ॥ MJAINYC_१,१.१० ॥</p>
<hr>
<h2 id="११११-१२">१,१.११-१२</h2>
<p>शास्त्रस्याध्यायानां चासाधारणं विषयं दर्शयति -</p>
<p>धर्मो द्वादशलक्षण्या व्युत्पाद्यस्तत्र लक्षणैः ।<br>
प्रमाणभेदशेषत्वप्रयुक्तिक्रमसंज्ञकाः ॥ MJAINY_१,१.११ ॥</p>
<p>अधिकारो ऽतिदेशश्च सामान्येन विशेषतः ।<br>
ऊहो बाधश्च तन्त्रं च प्रसङ्गश्चोदिताः क्रमात् ॥ MJAINY_१,१.१२ ॥</p>
<hr>
<p>लक्षणान्यध्यायाः ।<br>
द्वादशानां लक्षणानां समाहारो द्वादशलक्षणी ।<br>
तादृशस्य द्वादशलक्षणोपेतस्य शास्त्रस्य धर्मो विषयः ।<br>
प्रमाणादयः प्रसङ्गान्ता द्वादश पदार्थाः क्रमाद्द्वादशानामध्यायानां विषयाः ।<br>
प्रथमे ऽध्याये - विध्यर्थवादादिरूपं प्रमाणं निरूपितम् ।<br>
द्वितीये-यागदानादि कर्मभेदः ।<br>
तृतीये - प्रयाजादीनां दर्शपूर्णमासाद्यर्थत्वेन तच्छेषत्वम् ।<br>
चतुर्थे - ऽगोदोहनस्य पुरुषार्थत्वप्रयुक्त्यानुष्ठानम्, न तु क्रत्वर्थत्वप्रयुक्त्याऽ इत्येवमादयः ।<br>
पञ्चमे - क्रमनियतिविधेयत्वादयः ।<br>
षष्ठे - ऽकर्तुरधिकारो नान्धादेःऽ इत्यादयः ।<br>
सप्तमे -&ldquo;समानषितरच्छयेनेन&quot;इत्यादिप्रत्यक्षवचनेन, अग्निहोत्रादिनाम्नानुमितवचनेन च सांमान्यतो ऽतिदेशः ।<br>
अष्टमे -&ldquo;सौर्ये चरुं निर्वपेत्&quot;इत्यत्र निर्वापस्तद्धितेन देवतानिर्देश एकदेवतात्वमौषधद्रव्यकत्वमिति लिङ्गेनाऽग्नेयपुरोडाशेतिकर्तव्यतैव, नान्यस्येत्येवमादिर्विशेषतो ऽतिदेशः ।<br>
नवमे - प्रकृतौ&quot;अग्नये जुष्टं निर्वपामि&quot;इति पठिते मन्त्रे विकृतौ सौर्यचरावग्निपदपरित्यागेन सूर्यपदप्रक्षेपेण ऽसूर्याय जुष्टं निर्वपामि ऽ इत्येवमाद्यूहः ।<br>
दशमे - कृष्णलेषु चोदकप्राप्तस्यावघातस्य वितुषीकरणासंभवेन लोप इत्येवमादिर्बाधः ।<br>
एकादशे - बहूनामग्नेयादीनां प्रधानानां सकृदनुष्ठितेन प्रयाजाद्यङ्गेनोपकार इति तन्त्रम् ।<br>
द्वादशे - प्रधानस्य पशोरुपकारायानुष्ठितेन प्रयाजाद्यङ्गेन पश्वङ्गपुरोडाषे ऽप्युपकार इत्यादिप्रसङ्गः ॥ MJAINYC_१,१.११-१२ ॥</p>
<hr>
<h2 id="१११३">१,१.१३</h2>
<p>पादानामसाधारणं विषयं दर्शयति -</p>
<p>विध्यर्थवादस्मृतयो नाम चेति चतुर्विधम् ।<br>
प्रथमाध्यायगैः पादैश्चतुर्भिर्मानमीरितम् ॥ MJAINY_१,१.१३ ॥</p>
<hr>
<p>प्रथमे पादे - विधिरूपं मानमीरितम् ।<br>
द्वितीये - अर्थवादरूपम् ।<br>
अर्थवादो मन्त्रस्याप्युपलक्षकः ।<br>
तृतीये - स्मृतिरूपम् । स्मृतिराचारमप्युपलक्षयति ।<br>
चतुर्थे - उभ्दिञ्चित्रादिनामरूपम् ॥ MJAINYC_१,१.१३ ॥</p>
<hr>
<h2 id="१११४">१,१.१४</h2>
<p>उपोद्धातः कर्मभेदमानं तस्यापवादगीः ।<br>
प्रयोगभेद इत्येते द्वितीयाध्यायपादगाः ॥ MJAINY_१,१.१४ ॥</p>
<hr>
<p>द्वितीयाध्यायस्य प्रथमे पादे - आख्यातमेवापूर्वबोधकम्, अपूर्वसभ्दावश्चेत्यादिकः कर्मभेदचिन्तोपयुक्त उपोद्घातो वर्णितः ।<br>
द्वितीये - धातुभेदपुनरुक्त्यादिभिः कर्मभेदः ।<br>
तृतीये - रथन्तरादीनां कर्मभेदप्रामाण्यापवादः ।<br>
चतुर्थे - नित्यकाम्ययोः प्रयोगयोर्भेदः ॥ MJAINYC_१,१.१४ ॥</p>
<hr>
<h2 id="१११५">१,१.१५</h2>
<p>श्रुतिर्लिङ्गं च वाक्यादिविरोधप्रतिपत्तयः ।<br>
अनारभ्योक्तिबह्वर्थस्वाम्यर्था अष्टपादगाः ॥ MJAINY_१,१.१५ ॥</p>
<hr>
<p>तृतीयाध्यायस्य प्रथमे पादे - शेषत्वबोधकानां श्रुतिलिङ्गादीनां मध्ये श्रुतिर्विचारिता ।<br>
द्वितीये - लिङ्गम् ।<br>
तृतीये - वाक्यप्रकरणादि ।<br>
चतुर्थे - निवीतोपवीतादिष्वर्थवादत्वविधित्वादिनिर्णयहेतुः श्रुत्यादेः परस्परविरोधसदसभ्दावः ।<br>
पञ्चमे - प्रतिपत्तिकर्माणि ।<br>
षष्ठे - अनारभ्याधीतानि ।<br>
सप्तमे - बहुप्रधानोपकारकप्रयाजादीनि ।<br>
अष्टमे - याजमानानि ॥ MJAINYC_१,१.१५ ॥</p>
<hr>
<h2 id="१११६">१,१.१६</h2>
<p>प्रधानस्य प्रयोक्तृत्वमप्रधानप्रयोक्तृता ।<br>
फलचिन्ता जघन्याङ्गचिन्तेत्येते चतुर्थगाः ॥ MJAINY_१,१.१६ ॥</p>
<hr>
<p>चतुर्थाध्यायस्य प्रथमे पादे - प्रधानभूताऽमिक्षा दध्यानयनस्य प्रयोजिकेस्यादि प्रधानप्रयोक्तृत्वं विचारितम् ।<br>
द्वितीये तु -अप्रधानं वत्सापाकरणं शाखाछेदे प्रयोदकमित्याद्यप्रधानप्रयोक्तृत्वम् ।<br>
तृतीये - जुहूपर्णमयीत्वादेरपापश्लोकश्रवणादिफलभावाभावचिन्ता ।<br>
चतुर्थे - राजसूयगतजघन्याङ्गाक्षद्यूतादिचिन्ता ॥ MJAINYC_१,१.१६ ॥</p>
<hr>
<h2 id="१११७">१,१.१७</h2>
<p>श्रुत्यादिभिः क्रमस्तस्य विशेषो वृद्ध्यवर्धने ।<br>
श्रुत्यादेर्बलिता चेति पञ्चमाध्यायपादगाः ॥ MJAINY_१,१.१७ ॥</p>
<hr>
<p>पञ्चमाध्यायस्य प्रथमे पादे - श्रुत्यर्थपाठादिभिः क्रमो निरूपितः ।<br>
द्वितीये - वाजपेयगतेषु सप्तदशसु पशुष्वेकैकधर्मसमापनमित्यादिक्रमविशेषः ।<br>
तृतीये - पञ्चप्रयाजादीनामावर्तनेनैकादश्यमित्यादिवृद्धिः, अदाभ्यग्रहचित्रिण्योरनावृत्तिरित्यादिवृद्ध्यभावः ।<br>
चतुर्थे - क्रमनियामकानां श्रुत्यर्थपाठादीनां प्रबलदुर्बलभावः ॥ MJAINYC_१,१.१७ ॥</p>
<hr>
<h2 id="१११८">१,१.१८</h2>
<p>अधिकारी तस्य धर्माः प्रतिनिध्यर्थलोपने ।<br>
दीक्षा सत्रं देयुह्नी षष्ठे पादेष्वमी स्थिताः ॥ MJAINY_१,१.१८ ॥</p>
<hr>
<p>षष्ठाध्यायस्य प्रथमे पादे - कर्माधिकारः कर्तुरस्ति, अन्धादेर्नास्ति, स्त्रिया अस्ति, स च पत्या सह, इत्येवमादिनाधिकारी निरूपितः ।<br>
द्वितीये - तत्राधिकारिणां प्रत्येकं कृत्स्न्नं फलम्, दर्शपूर्णमासयोः कर्त्रैक्यनियमः, काम्यं कर्म समापनीयम्, इत्येवमादयो ऽधिकारिधर्मा उक्ताः ।<br>
तृतीये - द्रव्यस्य प्रतिनिधिरस्ति, देवादीनामग्न्यादीनामधिकारिणश्च स नास्ति, इत्यादिनिरूपणम् ।<br>
चतुर्थे - पदार्थलोपनं विचारितम्, ऽअवत्तनाशे तत्याज्येन यजेत्, इडाज्यस्य नाशे सति शेषान्नं ग्राह्यम्ऽ इत्यादिकम् ।<br>
पञ्चमे - कालापराधेन चन्द्रोदये सत्यभ्युदयेष्टिः प्रायश्चित्तम् , ज्योतिष्टोमस्यैकादयो दीक्षाः, द्वादशाहस्य द्वादश दीक्षाः, इत्यादि निरूपितम् ।<br>
षष्ठे - तत्राधिकारिणस्तुल्यकल्पा एव, सत्रं विप्रस्यैव, इत्येवमादिकं चिन्तितम् ।<br>
सप्तमे - पित्रादिकं न देयम्, महाभूमिर्न देया, इत्येवमादिर्देयविचारः ।<br>
अष्टमे - लौकिकाग्ना वुपनयनहोमः, स्थपतीष्टिस्तथैव, इत्येवमाद्यग्निविचारः कृतः ॥ MJAINYC_१,१.१८ ॥</p>
<hr>
<h2 id="१११९">१,१.१९</h2>
<p>प्रत्यक्षोक्त्यातिदेशो ऽस्य शेषः सामनिरूपणम् ।<br>
नामलिङ्गातिदेशौ द्वौ सप्तमाध्यायपादगाः ॥ MJAINY_१,१.१९ ॥</p>
<hr>
<p>सप्तमाध्यायस्य प्रथमे पादे - ऽसमानमितरच्छ्येनेनऽ इत्यादिप्रत्यक्षवचनातिदेशः ।<br>
द्वितीये - रथन्तरशब्देन गानमात्राभिधायिना गानस्यैवातिदेश्यत्वमित्येतादृशः पूर्वोक्तातिदेशस्य शेषो विचारितः ।<br>
तृतीये - अग्निहोत्रनाम्नातिदेशः ।<br>
चतुर्थे - निर्वापौषधद्रव्यादिलिङ्गातिदेशः ॥ MJAINYC_१,१.१९ ॥</p>
<hr>
<h2 id="११२०">१,१.२०</h2>
<p>स्पष्टलिङ्गादथास्पष्टात्प्रबलादपवादतः ।<br>
अतिदेशविशेषाः स्युरष्टमाध्यायपादगाः ॥ MJAINY_१,१.२० ॥</p>
<hr>
<p>अष्टमाध्यायस्य प्रथमे पादे - स्पष्टेन लिङ्गेनातिदेशविशेषः ।<br>
तद्यथा सौर्यचरार्वतिदेशकानि निर्वापः, तद्धितेन देवतानिर्देशः, एकदेवतत्वम्, औषधद्रव्यकत्वम्, इत्यादीनि स्पष्टान्यग्नियलिङ्गानि ।<br>
द्वितीये तु-अस्पष्टैर्लिङ्गरतिदेशः ।<br>
तद्यथा - वाजिने हविः सामान्येन लिङ्गेन पयोविध्यन्तो ऽतिदिश्यते ।<br>
तत्र लिङ्गमस्पष्टम् ।<br>
शीघ्रं तद्बुद्ध्यनुत्पादनात् ।<br>
तृतीये - प्रबलेन लिङ्गेनातिदेशः ।<br>
तद्यथा - आभिचारिकष्टावाग्नावैष्णवसारस्वतबार्हस्पत्येषु हविःषु त्रित्वेन लिङ्गेन यथाक्रममाग्नेयादिविध्यन्ते प्राप्ते द्विदैवत्यत्वेन लिङ्गेन प्रथम आग्नावैष्णवे तृतीयसायाग्नीषोमीयस्य विध्यन्तो ऽतिदिष्टः ।<br>
प्रबलं च द्विदैवत्यत्वम् ।<br>
शब्दोच्चारणमात्रेण सहसा प्रतिभासात् ।<br>
क्रमस्तु विलम्बितप्रतीत्या दुर्बलः ।<br>
चतुर्थे - दर्विहोमेष्वतिदेशो ऽपोद्यते ॥ MJAINYC_१,१.२० ॥</p>
<hr>
<h2 id="११२१">१,१.२१</h2>
<p>ऊहारम्भो ऽथ सामोहो मन्त्रोहस्तत्प्रसङ्गतः ।<br>
नवमाध्यायपादेषु चतुर्ष्वेते प्रकीर्तिताः ॥ MJAINY_१,१.२१ ॥</p>
<hr>
<p>नवमाध्यायस्य प्रथमे पादे - उपोद्घातपूर्वकमूहविचारप्रारम्भः ।<br>
तत्र प्रयाजादयो धर्मा अपूर्वप्रयुक्ताः ।<br>
अवधातमन्त्रादिष्वविवक्षितं व्रीह्यग्न्यादिस्वरूपं साधनविशेषत्वमात्रं विवक्षितमित्यादिरूपोद्धातः ।<br>
सवित्रश्विपूषशब्दानां विकृतिषु नास्त्यूहः ।<br>
अग्निशब्दस्यास्त्यूह इत्यादिक ऊहविचारारम्भः ।<br>
द्वितीये - सपरिकरः सामोहः ।<br>
तृतीये - मन्त्रोहः ।<br>
चतुर्थे - मन्त्रोहप्रसङ्गापतितो विचारः ॥ MJAINYC_१,१.२१ ॥</p>
<hr>
<h2 id="११२२">१,१.२२</h2>
<p>द्वारलोपो ऽस्य विस्तारः कार्यैकत्वं समुच्चयः ।<br>
ग्रहसामप्रकीर्णानि नञर्थश्चाष्टपादगाः ॥ MJAINY_१,१.२२ ॥</p>
<p>दशमाध्यायस्य प्रथमे पादे - बाधहेतुर्द्वारलोपो निरूपितः ।<br>
तद्यथा - ऽस्वयङ्कृता वेदिर्भवति ऽइत्यत्र वेदिनिष्पादनरूपस्य द्वारस्य लोपेन निष्पादकानामुद्धननादीनां बाधः ।<br>
कृष्णलेषु वितुषीकरणरूपस्य द्वारस्य लोपेनावघातस्य बाधः ।<br>
द्वितीये - संक्षेपेणोक्तस्य द्वारलोपस्य बहुभिरुदाहरणैर्विस्तारः ।<br>
तृतीये - बाधकारणं कार्यैकत्वम् ।<br>
तद्यथा - प्रकृतौ गवाश्वादिदक्षिणाया ऋत्विक्परिक्रयः कार्यम् ।<br>
तथा विकृतिरूपे भूनाम्न्येकाहे धेनुरूपाया दक्षिणायास्तदेव कार्यम् ।<br>
ततो धेन्वागवाश्वादिदक्षिणा विकृतौ चोदकप्रप्ता बाध्यते ।<br>
चतुर्थे - नक्षत्रेष्टिविहिता उपहोमाश्चोदकप्राप्तैर्नारिष्ठहोमैः सह समुच्चीयन्ते, इत्यादिः समुच्चयः ।<br>
पञ्चमे - षोडशिग्रहः प्रकृतिगामी ।<br>
स चाऽग्रयणपात्रादेव ग्रहीतव्यः, इत्यादिर्बाधप्रसङ्गागतो ग्रहादिविचारः ।<br>
षष्ठे - ऽसाम तृचे गेयम् ऽ इत्यादिर्बाधप्रसङ्गागतः सामविचारः ।<br>
सप्तमे - पश्वङ्गेषु - प्रत्यङ्गं हविर्भेदः, न कृत्स्नः पशुर्हविर्भेदः ।<br>
गृहमेधीयमपूर्वे कर्मेत्यादिर्बाधप्रसङ्गागतः प्रकीर्णविचारः ।<br>
अष्टमे - ऽनानुयाजेषु ऽ इति पर्युदासः , ऽ न सोमे इत्यर्थवादः, ऽनातिरात्रे ऽ इति प्रतिषेधः ऽ इत्यादिर्बाधोपयुक्तो नञर्थविचारः ॥ MJAINYC_१,१.२२ ॥</p>
<hr>
<h2 id="११२३">१,१.२३</h2>
<p>उपोद्घातस्तथा तन्त्रावापौ तन्त्रस्य विस्तृतिः ।<br>
आवापविस्तृतिश्चैकादशाध्यायस्य पादगाः ॥ MJAINY_१,१.२३ ॥</p>
<hr>
<p>एकादशाध्यायस्य प्रथमे पादे - तन्त्रस्योपोद्घातो वर्णितः ।<br>
द्वितीये - तन्त्रावापौ संक्षेपेणोक्तौ ।<br>
तृतीये - तन्त्रमुदाहरणबाहुल्येन प्रपञ्चितम् ।<br>
चतुर्थे - तथैवाऽवापः प्रपञ्चितः ॥ MJAINYC_१,१.२३ ॥</p>
<hr>
<h2 id="११२४">१,१.२४</h2>
<p>प्रसङ्गस्तन्त्रिनिर्णीतिः समुच्चयविकल्पने ।<br>
द्वादशाध्यायपादार्था इति पादार्थसंग्रहः ॥ MJAINY_१,१.२४ ॥</p>
<hr>
<p>द्वादशाध्यायस्य प्रथमे पादे - पशुधर्माणां पशुपुरोडाशे प्रसङ्गः, सौमिकवेदेरुत्तरकालीमकर्मसु प्रसङ्गः, इत्यादिविचारः ।<br>
द्वितीये - सवनीयपशोस्तन्त्रित्वम् , न तु सवनीयपुरोडाशानाम् ।<br>
विकृतिस्तन्त्रिणी, न प्रकृतिः, अन्वारम्भणीया विकयतिष्वपि स्यात्, न तु प्रकृतावेवेत्यादिविचारः ।<br>
तृतीये - त्वग्वाससोः समुच्चयः ।<br>
आदारगतानामृजुत्वसमततत्वादीनां समुच्चय इत्यादिकं प्राधान्येन, यवव्रीह्योर्विकल्प इत्यादिकं समुच्चयापवादत्वेन, इत्युभयं चिन्तितम् ।<br>
चतुर्थे च - ऐन्द्राबार्हस्पत्ययाज्यानुवाक्यायगलयोर्विकल्प इत्यादिकं प्राधान्येन, प्राज्यानुवाक्ययोः समुच्चय इत्यादिकं विकल्पापदादत्वेनेत्युभयं चिन्तितम् ।<br>
चतुर्थे च - ऐन्द्राबार्हस्पत्ययाज्यानुवाक्यायुगलयोर्विकल्प इत्यादिकं प्राधान्येन, प्राज्यानुवाक्ययोः समुच्चय इत्यादिकं विकल्पापदादत्वेनेत्युभयं चिन्तितम् ।<br>
तदेवं द्वादशाध्यायगतेषु षष्टिसंख्याकेषु पादेषु प्रतिपाह्या अर्था संगृहीताः ॥ MJAINYC_१,१.२४ ॥</p>
<hr>
<h2 id="११२५">१,१.२५</h2>
<p>ननु यथोक्तेभ्यः पादार्थेभ्यो ऽप्यर्था बहवस्तत्तत्पादेषु विचार्यन्ते, तेषां कथं तत्तत्पादान्तर्भाव इत्याशङ्क्याऽह -</p>
<p>उपोद्घातापवादाभ्यां प्रसङ्गानुप्रसङ्गतः ।<br>
तत्तत्पादगतत्वेन विचारान्तरमुन्नयेत् ॥ MJAINY_१,१.२५ ॥</p>
<hr>
<p>यथोक्तपादप्रतिपाद्यदन्येष्वर्थेषु यथोचितं कश्चिदुपोद्धातः, कश्चिदपवादः , कश्चित्प्रसङ्गपतितः, कश्चिदनुप्रसङ्गपतितः, इत्येवं पादान्तर्भाव उन्नेयः ॥ MJAINYC_१,१.२५ ॥</p>
<hr>
<h2 id="११२६">१,१.२६</h2>
<p>ननु सन्त्वेवमध्यायानां पादानां च व्यवस्थिता अर्थाः ।<br>
तदीयस्तु क्रमः कथमनगन्तव्य इत्यत आह -</p>
<p>शास्त्रे पूर्वोत्तरीभावो ऽध्यायानामभिधास्यते ।<br>
पादानां तु तमत्रैव लेशाद्व्यत्पादयामहे ॥ MJAINY_१,१.२६ ॥</p>
<hr>
<p>एकस्मिन्नध्याये समाप्ति रस्ति , अध्यायान्तरारम्भे, तयोरध्याययोः पूर्वोपरी भावो वक्ष्यते ॥ MJAINYC_१,१.२६ ॥</p>
<hr>
<h2 id="११२७">१,१.२७</h2>
<p>प्रथमाध्या गतामां पादानां पूर्वोत्तरीभाव उधृते सति तद्व्युत्पत्या पादान्तरेष्वपि तस्योत्पेक्षितु शक्यतया तमुदाहरति -</p>
<p>विधिः माक्षामितिर्धर्मे तस्य शेषोर्ऽथवादगीः ।<br>
वेदमूला स्मृतिर्नाम वाक्यांशो ऽमीप्वतः क्रमः ॥ MJAINY_१,१.२७ ॥</p>
<hr>
<p>जिज्ञास्य वम प्रतिज्ञात धर्मे विविवाक्यं साक्षात्प्रमाणमिति तद्विचारः प्रथमे पादे युक्तः ।<br>
अर्थवादवाक्य विविद्वारा प्रामण्यद्विध्यनन्तरभावित्वम् स्मृति वाक्यस्य सार्थवादविधिरूपवेदमूलतया प्रामाण्यादर्थवादोत्तरभावित्वम् ।<br>
नामधेयस्य वाक्यैकदेशत्वेन पूर्वोक्तत्रिविधवाक्यविचारोत्तरकालीनत्वम् ।<br>
अनेन न्यायेनोत्तराध्यायगतपादानां परस्परं क्रम उन्नेयः ॥ MJAINYC_१,१.२७ ॥</p>
<hr>
<h2 id="११२७-1">१,१.२७*</h2>
<p>इत्थं शास्त्रस्याध्यायानां पादानां च क्रमविशेषविशिष्टानामसाधारणप्रतिपाद्यमर्थे निरूप्य तन्निर्णयफलं दर्शयति -<br>
ऊहित्वा संगतीस्तिस्त्रस्तथावान्तरसंगतिम् ।<br>
ऊहेताऽक्षेपदृष्टान्तप्रत्युदाहरणादिकम् ॥ MJAINY_१,१.२७* ॥</p>
<hr>
<p>शास्त्रादिप्रतिपाद्यार्थसंबन्धितयाधिकरणे योजिते सति तस्याधिकरणस्य शास्त्रसंगतिः, अध्यायसंगतिः, पादसंगतिश्चेति तिस्त्र ऊहिता भवन्ति ।<br>
तद्यथा - प्रथमाध्यायस्य प्रथमपादस्य द्वितीयधिकरणे धर्मस्य लक्षणप्रमाणराहित्यं पूर्वपक्षीकृत्य तत्सद्भावः प्रतिपादितः ।<br>
तस्याधिकरणस्य धर्मसंबन्धितया धर्मविचारशास्त्रे संगितः ।<br>
प्रमाणविचाररूपत्वात्प्रथमाध्याये संगतिः ।<br>
विधिवाक्यस्य प्रमाणत्वेनोपन्यासात्प्रथमपादे संगतिः ।<br>
यथैतत्संगतित्रयमूहितम्, तथा पूर्वोत्तराधिकरणयोः परस्परमवान्तरसंगतिरूहनीया ।<br>
सा चानेकरूपा - आक्षेपसंगतिः, दृष्टान्तसंगतिः, प्रत्युदाहरणसंगतिः, प्रासङ्गिकसंगितः, उपोद्घातसंगतिः, अपवादसंगति श्चेत्येवमादिरूपा ॥ MJAINYC_१,१.२७* ॥</p>
<hr>
<h2 id="११२८">१,१.२८</h2>
<p>तासामाक्षेपादिसंगतीनामूहं व्युत्पादयति &ndash;</p>
<p>पूर्वन्यायस्य सिद्धान्तयुक्तिं वीक्ष्य परे नये ।<br>
पूर्वपक्षोक्तयुक्तिं च तत्राऽक्षेपादि योजयेत् ॥ MJAINY_१,१.२८ ॥</p>
<hr>
<p>तदेतत्सर्वे योजयित्वा प्रदर्श्यते - प्रथमे ऽध्याये प्रथमपादस्य प्रथमाधिकरणगतो ऽधर्मविचारशास्त्र वैधम् ऽ इति सिद्धान्तः ।<br>
ऽ अर्थज्ञानपेतावध्ययने नियमविधेः संभवात् ऽ इति तद्युक्तिः ।<br>
द्वितीयाधिकरणे - ऽधर्मे लक्षणं प्रमाणं च नास्ति ऽ इति पूर्वपक्षः ।<br>
ऽलौकिकाकारहीनत्वात्, प्रत्यक्षाद्यप्रवृत्तेश्च ऽ इति तद्युक्तिः ।<br>
तया युक्त्या धर्मस्य लक्षणप्रमाणरहितत्वे सति नरविषाणसमो धर्म इति तद्विचारशास्त्रस्य विधेयत्वममुपपन्नमित्याक्षेपसंगतिः ।<br>
यथा प्रथमाधिकरणे नियमविधिसंभवेन हेतुना विचारशास्त्रस्य विधेयत्वमुक्तम्, तथा द्वितीयाधिकरणे लौकिकाकारहीनत्वप्रत्यक्षाद्यप्रवृत्तिरूपेण हतुना धर्मे लक्षणप्रमाणे न स्त इति दृष्टान्तसंगतिः ।<br>
यथा प्रथमाधिकरणसिद्धान्ते पूर्वोक्तयुक्तिरवलोक्यते, तथा द्वितीयाधिकरणे काञ्चिदपि युक्तिं न पश्याम इति प्रत्युदाहरणसंगतिः ।<br>
एते दृष्टान्तप्रत्युदाहरणसंगती मन्दबुद्धिभिरपि सर्वत्रोत्प्रेक्षितुं शक्येते ।<br>
पञ्चमाधिकरणे विधिवाक्यस्य निरपेक्षत्वात्प्रामाण्यं वर्णितम् ।<br>
तस्य च वाक्यस्य शब्दर्थयोर्मध्ये शब्दकोटिनिविष्टत्वाद्वाक्य प्रसङ्गेन शब्दनित्यत्वं षष्ठाधिकरणे वर्ण्यत इति प्रासङ्गिकसंगतिः ।<br>
सप्तमाध्यायस्य चतुर्थे पादे द्वितीयाधिकरणेन सौर्यादिविकृतिषु वैदिकमङ्गजातमुपदेष्टुं तदुपयोगित्वेन प्रथमाधिकरणे धर्मसापक्षत्वं साधितम् ।<br>
तत्र प्रथमाधिकरणमुपोद्घातः ।<br>
सेयमुत्तराधिकरणेन सह पूर्वाधिकरणस्योपोद्घातसंगतिः ।<br>
प्रथमाध्यायस्य तृतीयपादस्य प्रथमाधिकरणे - अष्टकादिस्मृतेः प्रामाण्यमुक्तम् ।<br>
द्वितीयाधिकरणे - सर्ववेष्टनस्मृतेः पूर्ववत्प्राप्तप्रामाण्यमपोद्यते ।<br>
सेयमपवादसंगतिः ।<br>
अनया दिशी सर्वत्र संगतिरूहनीया ॥ MJAINYC_१,१.२८ ॥</p>
<p>(प्रथमे धर्मशास्त्रारम्भप्रतिज्ञाधिकरणे सूत्रम् )</p>
<p><strong>अथातो धर्मजिज्ञासा । JAIM_१,१.१ ।</strong></p>
<hr>
<h2 id="११२९-३१">१,१.२९-३१</h2>
<p>इत्थं संगतीर्व्युत्पाद्याथ प्रत्यधिकरणं विषयसंशयपूर्वपक्षसिद्धान्तांश्चतुरो ऽवयवान्तञ्जिघृक्षुः प्रथमाध्यायस्य प्रथमे पादे प्रथमाधिकरणं भट्टमतेनाऽरचयति -</p>
<p>स्वाध्यायो ऽध्येय इत्यस्य विधानस्य प्रयुक्तितः ।<br>
विचारशास्त्रं नाऽरभ्यमारभ्यं वेति संशयः ॥ MJAINY_१,१.२९ ॥<br>
अर्थधीहेतुताधीतेलोकसिद्धावघातवत् ।<br>
नियामकं न चैवातो वैधारम्भो न संभवी ॥ MJAINY_१,१.३० ॥<br>
दर्शापूर्ववदस्त्यत्र क्रत्वपूर्वे नियामकम् ।<br>
अर्थनिर्णायकं शास्त्रमत आरभ्यतां विधेः ॥ MJAINY_१,१.३१ ॥</p>
<hr>
<p>ऽऽचोदनालक्षणोर्ऽथो धर्मः ऽऽ इत्यारभ्य&quot;अन्वाहार्ये च दर्शनात्&quot;इत्येतदन्तं जैमिनिप्रोक्तं सूत्रजातं धर्मविचारशास्त्रम् ।<br>
तदेतस्य प्रथमाधिकरणस्य विषयः ऽस्वाध्यायो ऽध्येतव्यःऽ इत्यध्ययमविधिरक्षरग्रहणमात्रपर्यवसायीति केचिन्मन्यन्ते ।<br>
अपरे त्वेवमाहुः - ऽअर्थज्ञानरूपदृष्टप्रयोजनायेदमध्ययनं विधीयते ।<br>
अर्थज्ञानं विचारमन्तरेण न संभवति ।<br>
ततो विधिर्विचारशास्त्रस्य प्रयोजकःऽ इति ।<br>
तत्रैवं संशयः - ऽइदं विचारशास्त्रं विधिप्रयुक्त्या नाऽरम्भणीयम् , उताऽरम्भणीयम् ऽ इति ।<br>
तत्र ऽ अर्थज्ञानायाध्ययनस्य विधिः ऽ इति वदन्वादी प्रष्टव्यः - किमन्त्यन्तमप्राप्तमध्ययनं विधीयते, किंवा पक्षे ऽप्राप्तमवघातवन्नियम्यते, इति ।<br>
नाऽद्यः - ऽ विमतं वेदाध्ययनमर्थज्ञानहेतुः, अध्ययनत्वात् , भारताध्ययमवत् , इत्यनुमानेनैव विधिनिरपेक्षेण प्राप्तत्वात् ।<br>
तर्ह्यस्तु द्वितीयः पक्षः ।<br>
अवघातवन्नियमविधित्वसंभवात् ।<br>
यथा नखैरवधातेन वा तण्डुलीनष्पत्तिसंभवात्पक्षे ऽप्राप्तो ऽवधातो विधिनावश्यं कर्तव्य इति नियम्यते, तथा लिखितपाठेन गुरुपूर्वकाध्ययनेन वार्ऽथज्ञानसंभवात्पक्षे ऽप्राप्तमध्ययनं विधिना नियम्यत इति चेत् ।<br>
न ।<br>
वैषम्यात् ।<br>
अवघातनिष्पनैरेव तण्डुलैखान्तरापूर्वद्वारेण दर्शपूर्णमासौ परमापूर्वे जनयतः, नान्यथा ।<br>
ततो दर्शपूर्णमासापूर्वमवघातस्य नियमहेतुः ।<br>
अत्र तु लिखितपाठजन्येनैवार्थज्ञानेन क्रत्वनुष्ठानसिद्धेरध्ययनस्य नियमहेतुर्नास्ति ।<br>
अतो द्विविधविध्यसंभवादर्थज्ञानहेतुविचारशास्त्रारम्भस्य वैधत्वं नास्ति ।<br>
तर्हि श्रूयमाणस्य विधेः का गतिरिति चेत्, स्वर्गयाक्षरग्रहणमात्रं विधेयमिति वदामः ।<br>
अश्रुतो ऽपि स्वर्गो विश्वजिन्न्यायेन कल्पनीयः ।<br>
&ldquo;स स्वर्गःस्यात्सर्वान्प्रत्यविशेषात्&rdquo; [पू . मी. सू. ४.३.१५ ] इति सूत्रेण विश्वजित्यश्रूयमाणमप्यधिकारिणं संपादयितुं तद्विशेषणं स्वर्गफलं युक्त्या स्थावितम् ।<br>
तद्वदध्ययने ऽप्यस्तु ।<br>
एतदेवाभिप्रेत्योक्तम् -<br>
ऽऽ विनापि विधिना दृष्टलाभान्नहि तदर्थता ।<br>
कल्प्यस्तु विधिसामर्थ्यात्स्वर्गो विश्वजिदादिवत् ऽऽ ॥ इति ।<br>
एवं च सति ऽवेदमधीत्य स्नायात् ऽ इति शास्त्रमनुगृह्यते ।<br>
अस्मिञ्शास्त्रेवेदाध्ययनतमावर्तनयोर्नैरन्तर्ये प्रतीयते ।<br>
त्वत्पक्षे तु - अधीते ऽपि वेदे धर्मविचारणाय गुरुकुल एवाधिवासः कर्तव्यः ।<br>
तथा सति तन्नैपन्तर्ये बाध्यते ।<br>
तस्माद्विचारशास्त्रस्यं वैधत्वाभावात्पाठमात्रेण धर्मसिद्धेः समावर्तनशास्त्राच्च धर्मविचारशास्त्रं नाऽरम्भणीयमिति पूर्वः पक्षः ।<br>
अत्रोच्यते - यदुक्तम् - ऽलोकसिद्धत्वान्नाप्रप्तविधिः ऽ इति ।<br>
ततथैवास्तु ।<br>
नियमविधित्वं तु न वारयितुं शक्यम् ।<br>
यथा दर्शपूर्णमासजन्यं परमापूर्वमवाचाता नियमविधित्वं तृ न वारयितुं शक्यम् ।<br>
यथा दर्शपूर्णमासजन्यं परमापूर्वमववातानियमजन्यस्यावान्तरापूर्वस्य कल्पकं भविष्यति ।<br>
नियमादृष्टानङ्गीकारे च श्रूयमाणे विधिरनर्थकः स्यात् ।<br>
न च विश्वजिन्न्यायेन स्वर्गार्थत्वं युक्तम् ।<br>
दृष्टफलेर्ऽथज्ञाने संभवत्यदृष्टस्य कल्पयितुमशक्यत्वात् ।<br>
अत एवोक्तम् -<br>
&ldquo;लभ्यमाने फले दृष्टे नादृष्टपरिकल्पना ।<br>
विधेस्तु नियमार्थत्वान्नाऽनर्थक्यं भविष्यति&rdquo; ॥ इति ॥<br>
नन्वेवमपि श्रुतव्याकरणाद्यङ्गस्याधीतवेदस्य पुरुषस्यार्थज्ञानसंभवाद्विचारशास्त्रस्य वैयर्थ्यमिति चेत् ।<br>
न ।<br>
ज्ञानमात्रसंभवे ऽपि निर्णयस्य विचाराधीनत्वात् ।<br>
ऽअक्ताः शर्करा उपदधाति ऽ इत्यत्र ऽघृतेनैव, न तैलादिनाऽ इत्ययं निर्णयो व्याकरणेन निरुक्तेन निगमेन वा न सिध्यति ।<br>
विचारशास्त्रं तु ऽ तेजो वै घृतम् ऽ इति वाक्यशेषादर्थे निर्णेष्यति ।<br>
अतो विचारो वैधः ।<br>
ऽ वेदमधीत्य स्नायात् ऽ इति शास्त्रं त्वध्ययनसमावर्तनयोः पूर्वापरीभावसमानकर्तृकत्वे एवाचष्टे, न त्वानन्तर्यम् ।<br>
तस्माद्विधिवशादेव विचारशास्त्रमापम्भणीयमिति सिद्धान्तः ॥ MJAINYC_१,१.२९-३१ ॥</p>
<hr>
<h2 id="११३२-३४">१,१.३२-३४</h2>
<p>अस्मिन्नेवाधिकरणे गुरुमतमाह -</p>
<p>अथवाध्यापनात्सिद्धेर्नैवास्त्यध्ययने विधिः ।<br>
तेन पूर्वोत्तरौ पक्षौ प्रसाध्यावन्यहेतुभिः ॥ MJAINY_१,१.३२ ॥<br>
विधेयाध्यापनं सिध्येद्वालस्यार्थधियं विना ।<br>
तेन निर्विषयं शास्त्रं निष्फलं चेत्युपेक्ष्यताम् ॥ MJAINY_१,१.३३ ॥<br>
स्वतः प्राप्तार्थबोधस्य विवक्षानपनोपनात् ।<br>
विषयादि सुसंपादं शास्त्रमारभ्यते ततः ॥ MJAINY_१,१.३४ ॥</p>
<hr>
<p>ऽअष्टवर्षे ब्राह्मंमुपनयीत, तमध्यापयीत ऽ इत्यध्यापनं विहितम् ।<br>
न चात्र नियोज्याभावः ।<br>
आचार्यत्वकामिनो नियोज्यत्वात् ।<br>
ऽ उपनयीत ऽ इत्यनेनाऽचार्यकरणे&quot;संमाननोत्सञ्जनाचार्यकरणज्ञानभृतिविगणनव्ययेषु नियः&rdquo; [पा. सू. १.३.३६ ] इति पाणिनिसूत्रेण विहितेनाऽत्मनेपदेन नियोज्यविशेषणमाचार्यत्वं प्रतीयते ।<br>
उपनयने यो नियोज्यः ।<br>
स एवाध्यापने ऽपि ।<br>
तयोरेकप्रयोजनत्वात् ।<br>
एवं सत्याचार्यकर्तृकमध्यापनं माणवककर्तृकेणाध्ययनेन विना न सिध्यतीत्यध्यापनविश्विप्रत्युक्त्यैवाध्ययनानुष्ठानतिद्धेर्न विधिरभ्युपगन्तव्यः ।<br>
श्रूयमाणं विधिवाक्यं नित्यानुवादत्वेनाप्युपपद्यते ।<br>
ततो ऽध्ययन विधिमुपजीव्य पूर्वमुपन्यस्तौ पूर्वोत्तरपक्षावन्यथा वर्णनीयौ ।<br>
विषयसंशययोस्तु नास्ति विप्रतिपत्तिः ।<br>
विचारशास्त्रं विषयः ।<br>
अवैधं वैधं वेति संशयः ।<br>
तत्र वैधत्ववादी प्रष्टव्यः- विधेयमाचार्यकर्तृकमध्यापनं किं माणवकस्यार्थज्ञानमपि प्रयुञ्जीत किंवा पाठमात्रम् ।<br>
नाऽद्यः ।<br>
अन्तरेणाप्यर्थज्ञानमध्यापनसिद्धेः ।<br>
पाठमात्रे तु विचारस्य विषयो न भवति ।<br>
आपाततः प्रतीतः संदिग्धोर्ऽथो विषयः ।<br>
तथा सति यत्रार्थप्रतीतिरेव नास्ति तत्र संदेहस्य का कथा ।<br>
निर्णयो विचारस्य फलम ।<br>
सो ऽपि विषयवद्दूरापेतः ।<br>
अतो विषयप्रयोजनाभावाद्विचारशास्त्रं नाऽरम्भणीयमिति पूर्वः पक्षः ।<br>
अत्रोच्यते - मा नामाध्यापनेनार्थावबोधः प्रयुज्यताम् ।<br>
तथापि साङ्गवेदाध्यायिनो निगमनिरुक्तव्याकरणैर्व्युत्पन्नस्य पौरुषेयग्रन्थेष्विव वेदे ऽप्यर्थावबोधः स्वत एव प्राप्नोति ।<br>
ननु यथा ऽविषं भुङ्क्ष्व ऽइत्यत्र प्रतीयमामनो ऽप्यर्थो न विवक्षितः, तथा वेदार्थस्याविषयाद्यभावस्तदवस्थ इति चेत ।<br>
न ।<br>
विवक्षाया अमनोदितुमषक्यत्वात् ।<br>
विषभोजनवाकायस्याऽप्तप्रणीतत्वेन बाधो मा भ्रूदिति मुख्यार्थस्तत्र परित्यक्तः ।<br>
वेदे तु - कुतो न विवक्षितार्थत्वम् ।<br>
विवक्षिते च वेदार्थे यत्र यत्र पुरुषस्य संदेहः स सर्वो ऽपि विचारशास्त्रस्य विषयः ।<br>
तन्निर्णयः प्रयोजनम् ।<br>
ततो ऽध्यापनविधिप्रयुक्तेनाध्ययनेन बुध्यमानस्यार्थस्य विचार्थत्वाद्विचारशास्त्रस्य वैधत्वं सिद्धम् ॥ MJAINYC_१,१.३२-३४ ॥</p>
<p>(द्वितीये धर्मलक्षणाधिकरणे सूत्रम् )</p>
<p><strong>चोदनालक्षणो ऽर्थो धर्मः । JAIM_१,१.२ ।</strong></p>
<hr>
<h2 id="११३५-३७">१,१.३५-३७</h2>
<p>द्वितीयाधिकरणं भट्टमतेनारचयति &ndash;</p>
<p>विचारविषयो धर्मो लक्षणेन विवर्जितः ।<br>
मानेनं वाथवोपेतस्वाभ्यामिति विचिन्त्यते ॥ MJAINY_१,१.३५ ॥<br>
लौकिकाकारहीनस्य तस्य किं नाम लक्षणम् ।<br>
मानशङ्का तु दूरे ऽत्र प्रत्यक्षाद्यप्रवर्तनात् ॥ MJAINY_१,१.३६ ॥<br>
चोदमागस्य आकारो ह्यर्थत्वे सति लक्षणम् ।<br>
अत एव प्रमाणं च चोदनैवात्र नो कुतः ॥ MJAINY_१,१.३७ ॥</p>
<hr>
<p>लक्षणप्रमाणाभ्यां हि वस्तुसिद्धिः ।<br>
अत एवाऽहुः-<br>
&ldquo;मानाधीना मेयसिद्धिर्मानसिद्धिश्च लक्षणात्&quot;इति ।<br>
सजातीयविजातीयव्यावर्तको लक्ष्यगतः कश्चिल्लोकप्रसिद्ध आकारो लक्षणम् ।<br>
तेन च लक्षणेन लक्ष्ये वस्तुनि संभावनाबुद्धौ जातायां प्रमातुमुद्युक्तः प्रमाणेन तदवगच्छति ।<br>
तद्यथा - ऽ सास्नादिमती गौः ऽ इत्युपश्रुत्य चतुष्पात्सु जीवेषु तल्लक्षणलक्षितपदार्थमन्विष्य ऽइत्थ गौः ऽ इति चक्षुषावगच्छति ।<br>
एवं च सत्यलौकिकत्वाद्धर्मस्य नास्ति लक्षणम् ।<br>
तत्र कुतः प्रमातुमुद्योगः ।<br>
कथञ्चित्तदुपयोगे ऽपि न तत्र प्रमाणसभ्दावः शाङ्कितुमपि शक्यः ।<br>
न तावदत्र प्रत्यक्ष क्रमते ।<br>
धर्मस्य रूपादिरहितत्वात् ।<br>
अत एव व्याप्तिग्रहणाभावार्न्नानुमानम् ।<br>
प्रत्यक्षाद्यनुमानमूलश्च शब्दस्य संगतिग्रहः ।<br>
ततो व्युत्पत्त्यभावान्नाऽगमो ऽपि तत्र प्रवर्तते ।<br>
तस्माद्धर्मो लक्षणप्रमाणरहित इति प्राप्ते ब्रूमः- मा भूच्चक्षुरादिगम्यो लौकिक आकारः ।<br>
तथापि चोदनागम्यः स्वर्गफलसाधनत्वादिलक्षण आकारो ऽस्ति ।<br>
ऽ तेन अर्थत्वे सति चोदनागम्यो धर्मः ऽ इति लक्षणं भवति ।<br>
ऽअर्थो धर्मःऽ इत्युक्ते ब्रह्मणि चैत्यवन्दनादौ घटादौ चातिव्याप्तिः ।<br>
तद्व्यवच्छेदाय ऽचोदनागम्यःऽ इत्युक्तम् ।<br>
तावत्येवोक्ते विधिगम्ये ऽनर्थफलत्वेनानर्थरूपे श्येनाद्यभिचारकर्मण्यतिव्याप्तिः ।<br>
तद्व्यवच्छेदाय ऽअर्थःऽ इत्युक्तम् ।<br>
यद्यपि श्येनस्य शत्रुवधः फलम्, नतु नरकः, तथापि तस्य वधस्य नरकहेतुत्वाद्वधद्वारा श्येनो ऽनर्थः ।<br>
न चैवमग्नीषोमीयपशुहिंसाया अपि वधत्वेन नरकहेतुत्वं स्यादिति शङ्कनीयम् ।<br>
तस्याः क्रत्वङ्गत्वेन क्रतुफलस्वर्गव्यतिरेकेण फलान्तराभावात् ।<br>
यतश्चोदनागम्यत्वे सत्यर्थत्वं धर्मलक्षणम् ।<br>
अत एव गर्मे धर्मे गमकं विधिवाक्यं प्रमाणम् ।<br>
यद्यपि प्रत्यक्षानुमानयोरविषयो धर्मः, तथापि प्रसिद्धेपदसमभिव्याहारेण व्युत्पत्तिः संभवति ।<br>
तस्माल्लक्षणप्रमाणाभ्यामुपेतो धर्मः ॥ MJAINYC_१,१.३५-३७ ॥</p>
<hr>
<h2 id="११३८-४०">१,१.३८-४०</h2>
<p>अस्मिन्नेवाधिकरणे गुरुतममाह -</p>
<p>यद्वा जिज्ञास्यवेदार्थः किं मन्त्राद्यवबोधितः ।<br>
सिद्धार्थो ऽप्यथ विध्येकगम्यः कार्यार्थ एव वा ॥ MJAINY_१,१.३८ ॥<br>
सिद्धे ऽपि पुत्रजन्मादौ व्युत्पत्तेरूपपत्तितः ।<br>
मन्त्रादिगम्यसिद्धस्य वेदार्थत्वे ऽपि का क्षतिः ॥ MJAINY_१,१.३९ ॥<br>
हर्षहेतुबहुत्वेन व्युत्पत्तिः पुत्रजन्मनि ।<br>
दुर्लभा सुलभा कार्ये वेदार्थो ऽतः स एव हि ॥ MJAINY_१,१.४० ॥</p>
<hr>
<p>&ldquo;अथातो धर्मजिज्ञासा&rdquo; [पू.मी.सू.१.१.१ ] इत्यत्राथशब्देन कृत्स्न वेदाध्ययनानन्तर्यमुच्यते ।<br>
अतःशब्देन कृत्स्नस्य वेदस्य विवक्षितार्थत्वं हेतू&quot;क्रियते ।<br>
उक्तशब्दद्वयानुसारेण धर्मशब्दो ऽपि कृत्स्नं वेदार्थमाचष्टे ।<br>
ततः सूत्रे ऽवेदार्थो जिज्ञास्यः ऽ इति प्रतिज्ञा कृता ।<br>
तत्र संशयः - किं मन्त्रार्थवादप्रतीतः सिद्धार्थो ऽपि वेदार्थो भवति, किंवा विधिवाक्यप्रतीतः कार्यार्थं एव वेदार्थः, इति ।<br>
तत्र -<br>
&ldquo;लोकावगतसामर्थ्यः शब्दो वेदे ऽपि बोधकः&rdquo; इति ज्ञायेन व्युत्पत्त्यनुसारी वेदार्थो वर्णनीयः ।<br>
व्युत्पत्तिश्च सिद्धार्थे ऽप्यस्ति ।<br>
ऽपुत्रस्ते जातः ऽ इति वार्ताहरव्याहारजन्यं श्रोतुर्हर्षमनुमाय हर्षहेतौ पुत्रजन्मनि संगतिं प्रतिपद्यते ।<br>
अतो मन्त्रार्थवादप्रतीतो ऽप्यर्थो वेदार्थ इति प्राप्ते ब्रूमः - पुत्रजन्मवद्धर्षहेतूनां धनलाभादीनां बहुत्वादस्य वाक्यस्कय पुत्रजन्मैवार्थ इति निर्णयो दुर्लभः ।<br>
ऽगामानय ऽ इति वाक्ये तु गवानयनरूपां मध्यमबृद्धप्रवत्तिमवलोक्य संगतिग्रहणं सुलभम् ।<br>
तस्मात्कार्यरूप एव वैदार्थ इति ॥ MJAINYC_१,१.३८-४० ॥</p>
<p>(तृतीये धर्मप्रमाणपरीक्षाधिकरणे सूत्रम् )</p>
<p><strong>तस्य निमित्तपरीष्टिः । JAIM_१,१.३ ।</strong></p>
<hr>
<h2 id="११४१-४२">१,१.४१-४२</h2>
<p>तृतीयाधिकरणं भट्टमतेनारचयति -</p>
<p>धर्मस्य ज्ञापकं मानं यदुक्तं चोदनात्मकम् ।<br>
एतत्किं न परीक्ष्यं स्यात्किंवा सम्यक्परीक्ष्यताम् ॥ MJAINY_१,१.४१ ॥<br>
मानोपदेशान्मेयस्य सिद्धत्वात्किं परीक्षया ।<br>
मैवं विचारशास्त्रे ऽस्मिन्परीक्षोपेक्षते कुतः ॥ MJAINY_१,१.४२ ॥</p>
<hr>
<p>स्पष्टोर्थः ॥ MJAINYC_१,१.४१-४२ ॥</p>
<hr>
<h2 id="११४३-४४">१,१.४३-४४</h2>
<p>अस्मिन्नेवाधिकरणे गुरूमतमाह -</p>
<p>आदौ परीक्ष्यो वेदार्थश्चोदनामानताथवा ।<br>
वेदार्थस्य प्रधानत्वात्प्रथमं तत्परीक्ष्यताम् ॥ MJAINY_१,१.४३ ॥<br>
चोदनामानतैवात्र प्रथमं साध्यतां गता ।<br>
अनपेक्षतया तस्य यतो मुख्यत्वमाश्रितम् ॥ MJAINY_१,१.४४ ॥</p>
<hr>
<p>द्वितीयाध्यायाद्यैः कर्मभेदशेषशेषित्वादिरूपो वेदार्थः सूत्रकारेण परीक्षिष्यते ।<br>
चोजनाप्रामाण्यं तु प्रथमाध्याये परीक्ष्यते ।<br>
तदैतदयुक्तम् ।<br>
कुतः ।<br>
वेदार्थस्य प्रधानत्वेनाऽदौ परीक्ष्ययीत्वात् ।<br>
प्रधानभागे हि वेदः ।<br>
पुरूषार्थत्वेनानुष्ठेयत्वात् ।<br>
प्रधाणं तु तद्वेवनाय प्रवृत्तं सत्तच्छेषतयान प्रधानमिति प्राप्ते ब्रूमः- अस्त्वनुष्ठानोपायो वेदार्थप्रमाणयोः प्रधानोत्सर्जतभावः ।<br>
प्रमाणप्रमेयभावोपायौ तु प्रमाणस्यैव मुख्यत्वं निरपेक्षत्वात् ।<br>
नहि स्वतः प्रमाण्यवादिनां मते सापेक्षया प्रमाणस्यास्ति ।<br>
प्रमेयं तु सारेक्षम् ।<br>
ऽमानावीना मेथसिद्धिः ऽ इत्युक्तत्वात् ।<br>
तदेतन्मुख्यत्वमाश्रित्य सूत्रकारः प्रमाणपरीक्षामादौ चकारेति यज्यते ।<br>
अयान्वत्प्रा अथान्यत्प्राधान्यमाश्रित्य धर्मविचार एवादौ कस्मान्न कृतः? ।<br>
न कृतः - अपरीक्षितेन प्रमाणेन धर्मस्यासिद्धौ तद्विचारस्याऽश्रयासिद्धेः ॥<br>
तदेवमधिकरणत्रये व्युत्पादनाय भाट्टप्राभाकरमतभेद उपन्यस्तः ॥ MJAINYC_१,१.४३-४४ ॥</p>
<p>अथ प्रायेण भट्टमतमेवोपन्यस्यते -<br>
(चतुर्थे <strong>धर्मे प्रत्यक्षाद्यगम्यत्वाधिकरणे</strong> सूत्रम् ॥)</p>
<p><strong>सत्संप्रयोगे पुरुषस्येन्द्रियाणां बुद्धिजन्म तत्प्रत्यक्षम् अनिमित्तं विद्यमानोपलम्भनत्वात् । JAIM_१,१.४ ।</strong></p>
<hr>
<h2 id="११४५-४६">१,१.४५-४६</h2>
<p>चतुर्थाधिकरणमारचयति -</p>
<p>प्रत्यक्षादिभिरप्येष गम्यते विधिनैव वा ।<br>
अक्षादीनां प्रमाणत्वान्मेयधर्मावभासिता ॥ MJAINY_१,१.४५ ॥<br>
वर्तमानैकविषयमक्षं धर्मस्तु भाव्यसौ ।<br>
अक्षमूलो ऽनुमानादिस्तेन विध्येकमेयता ॥ MJAINY_१,१.४६ ॥</p>
<hr>
<p>अक्षं प्रत्यक्षम् ।<br>
प्रत्यक्षादीनां प्रमाणत्वात्प्रमेयावभासकत्वं तावदविवादम् ।<br>
धर्मश्च प्रमेयः, असंदिग्धाविपर्यस्तत्वे सति बुध्यमानत्वात्, घटादिवत् ।<br>
तस्मात्प्रत्यक्षादिभिरप्येष धर्मो गम्यत इति <strong>प्राप्ते</strong> -<br>
<strong>ब्रूमः</strong> _ धर्मस्य प्रमेयत्वे ऽपि प्रत्यक्षयोग्यता नास्ति, प्रत्यक्षस्य वर्तमानमात्रविषयत्वात् ।<br>
यस्तु प्रत्यक्षस्यात्यन्तमविषयः, तत्रानुमानादीनां कैव कथा ।<br>
क्वचित्प्रत्यक्षेण गृहीते व्याप्त्यादौ पश्चादनुमानादीनां प्रवृत्तिः ।<br>
तस्माद्विधिनैव धर्मो गम्यते ॥ MJAINYC_१,१.४५-४६ ॥</p>
<p>(पञ्चमे <strong>धर्मे विधिप्रामाण्याधिकरणे</strong> सूत्रम् ॥)</p>
<p><strong>औत्पत्तिकस् तु शब्दस्यार्थेन संबन्धस् तस्य ज्ञानम् उपदेशो ऽव्यतिरेकश् चार्थे ऽनुपलब्धे तत्प्रमाणं बादरायणस्यानपेक्षत्वात् । JAIM_१,१.५ ।</strong></p>
<hr>
<h2 id="११४७-४८">१,१.४७-४८</h2>
<p>पञ्चमाधिकरणमारचयति -</p>
<p>अबोधको बोधको वा न तावद्बोधको विधिः ।<br>
शक्तेरलौकिके धर्मे ग्रहणं दुर्घटं यतः ॥ MJAINY_१,१.४७ ॥<br>
समभिव्याहृते धर्मे शक्तिग्रहणसंभवात् ।<br>
बोधकस्य विधेर्मात्वमनपेक्षतया स्थितम् ॥ MJAINY_१,१.४८ ॥</p>
<hr>
<p>यथा धर्मे प्रत्यक्षादीनां प्रामाण्यं नास्ति, तथा विधेरपि नास्ति प्रामाण्यम् ।<br>
शक्तिग्रहणपूर्वकं हि प्रामाण्यमाप्तवाक्यस्य लोके दृष्टम् ।<br>
शक्तिश्च लोकप्रसिद्धे गवादौ गृह्यते ।<br>
धर्मस्त्वलौकिकः ।<br>
अतस्तत्र शक्तिग्रहणं दुर्घटम् ।<br>
तस्माद्विधेरबोधकत्वान्न धर्मे प्रामाण्यमिति <strong>प्राप्ते</strong> -<br>
<strong>ब्रूमः</strong> _ यथा ऽप्रभिन्नकमलोदरे मधूनि मधुकरः पिबतिऽ इत्यत्र मधुकरपदस्यार्थमजानन्नन्यपदार्थमवगत्य तत्यमभिव्याहारात् कमलस्य मध्यगते मधुपानं कुर्वति दृश्यमानभ्रमरे मधुकरशब्दस्य सङ्गतिं गृहीत्वा वाक्यार्थं प्रतिपद्यते, तथा ऽकारीर्या वृष्टिकामो यजेतऽ इत्यत्र लोकप्रसिद्धार्थवृष्ट्यादिपदसमभिव्याहारादलौकिकभावनायां विधेः सङ्गतिं गृहीत्वा विधिवाक्यार्थं पुरुषो बुध्यते ।<br>
तस्मादबोधकत्वलक्षणमप्रामाण्यं नास्ति ।<br>
न च संवादाभावादप्रामाण्यम्, समनन्तरभाविप्रतिनियतफले वृष्ट्यादौ संवादस्यापि संभवात् ।<br>
अनियतदृष्टफले चित्रयागादौ, प्रतिनियतजन्मान्तरफले ज्योतिष्टोमादौ च संवादः कथमिति चेत्, एवं तर्हि स्वतःप्रामण्याभ्युपगमान्नास्ति क्वापि संवादाद्यपेक्षा ।<br>
तस्मादबोधकत्वसापेक्षत्वयोरप्रामाण्यकारणयोरभावाद्विधेः स्वतःसिद्धं प्रामाण्यं नापह्नोतुं शक्यम् ॥ MJAINYC_१,१.४७-४८ ॥</p>
<p>(षष्ठे <strong>शब्दनित्यताधिकरणे</strong> सूत्राणि ६-२३)</p>
<p><strong>कर्मैके तत्र दर्शनात् । JAIM_१,१.६ ।</strong></p>
<p><strong>अस्थानात् । JAIM_१,१.७ ।</strong></p>
<p><strong>करोति शब्दात् । JAIM_१,१.८ ।</strong></p>
<p><strong>सत्त्वान्तरे च यौगपद्यात् । JAIM_१,१.९ ।</strong></p>
<p><strong>प्रकृति विकृत्योश् च । JAIM_१,१.१० ।</strong></p>
<p><strong>वृद्धिश् च कर्तृभूम्नास्य । JAIM_१,१.११ ।</strong></p>
<p><strong>समं तु तत्र दर्शनम् । JAIM_१,१.१२ ।</strong></p>
<p><strong>सतः परमदर्शनं विषयानागमात् । JAIM_१,१.१३ ।</strong></p>
<p><strong>प्रयोगस्य परम् । JAIM_१,१.१४ ।</strong></p>
<p><strong>आदित्त्यवद्यौगपद्यम् । JAIM_१,१.१५ ।</strong></p>
<p><strong>वर्णान्तरम् अविकारः । JAIM_१,१.१६ ।</strong></p>
<p><strong>नादवृद्धिपरा । JAIM_१,१.१७ ।</strong></p>
<p><strong>नित्यस् तु स्याद् दर्शनस्य परार्थत्वात् । JAIM_१,१.१८ ।</strong></p>
<p><strong>सर्वत्र यौगपद्यात् । JAIM_१,१.१९ ।</strong></p>
<p><strong>संख्याभावात् । JAIM_१,१.२० ।</strong></p>
<p><strong>अनपेक्षत्वात् । JAIM_१,१.२१ ।</strong></p>
<p><strong>प्रख्याभावाच् च योगस्य । JAIM_१,१.२२ ।</strong><br>
<strong>लिङ्गदर्शनाच् च । JAIM_१,१.२३ ।</strong></p>
<hr>
<h2 id="११४९-५०">१,१.४९-५०</h2>
<p>षष्ठाधिकरणमारचयति -</p>
<p>विध्यादिरूपो यः शब्दः सो ऽनित्यो ऽथाविनश्वरः ।<br>
अनित्यो वर्णरूपत्वाद्वर्णे जन्मोपलम्भनात् ॥ MJAINY_१,१.४९ ॥<br>
अबाधितप्रत्यभिज्ञाबलाद्वर्णस्य नित्यता ।<br>
उच्चारणप्रयत्नेन व्यज्यते ऽसौ न जन्यते ॥ MJAINY_१,१.५० ॥</p>
<hr>
<p>शब्दनित्यत्ववादिनो वैयाकरणास्तावदेवं मन्यन्ते - वर्णसमूहश्रवणानन्तरं ऽइदमेकं पदम्ऽ इति प्रत्ययो मानसप्रत्यक्षेणोत्पद्यते ।<br>
तस्य च प्रत्ययस्य वर्णव्यतिरिक्तः कश्चित् स्फोटनामकः पदार्थो विषयः ।<br>
स च नित्यः ।<br>
स एव शब्दः, न तु वर्णा इति ।<br>
तदेतन्नैयायिकादयो न सहन्ते ।<br>
वर्णेष्वेवैकार्थावच्छेदोपाधिना पदैक्यबुद्धेरुपपत्तौ वर्णातिरिक्तस्फोटकल्पना निरर्थिका ।<br>
तस्माद्वर्णानामेव शब्दत्वम् ।<br>
वर्णाश्च प्रतिपुरुषं प्रत्युच्चारणं च जन्मविनाशवन्त उपलभ्यन्ते ।<br>
तस्मादनित्यः शब्दः ।<br>
तस्य च कारणदोषसंभवाद्विधेरप्रामाण्यमिति <strong>पूर्वः पक्षः</strong> ॥<br>
बहुभिः पुरुषैः प्रत्येकं बहुकृत्व उच्चारिते गोशब्दे ऽत एवेमे गकारादयो वर्णाःऽ इत्यबाधितप्रत्यभिज्ञा जायते ।<br>
तद्बलान्नित्या वर्णाः ।<br>
न च वर्णानां जन्माभावे बहुकृत्व उच्चारणप्रयत्नो व्यर्थ इति शङ्कनीयम्, तत्प्रयत्नस्य व्यञ्जकत्वाङ्गीकारात् ।<br>
एवं सति पुरुषभेदादुच्चारणभेदाश्च यथायोगमुदात्तादिभेदैः पटुमृदुत्वादिभेदैश्चोपेतान्ध्वनिविशेषानुत्पाद्य चरितार्था भविष्यन्ति ।<br>
तस्मान्नित्ये शब्दे कारणदोषाभावान्नास्त्यप्रामाण्यम् ॥ MJAINYC_१,१.४९-५० ॥</p>
<p>(सप्तमे वेदप्रत्यायकत्वाधिकरणे सूत्राणि २४-२६)</p>
<p><strong>उत्त्पत्तौ वावचनाः स्युर् अर्थस्यातन्निमित्तत्वात् । JAIM_१,१.२४ ।</strong></p>
<p><strong>तद्भूतानां क्रियार्थेन सामाम्नायो ऽर्थस्य तन्निमित्तत्त्वात् । JAIM_१,१.२५ ।</strong></p>
<p><strong>लोके सन्नियमात् प्रयोगसन्निकर्षः स्यात् । JAIM_१,१.२६ ।</strong></p>
<hr>
<h2 id="११५१-५२">१,१.५१-५२</h2>
<p>सप्तमाधिकरणमारचयति -</p>
<p>वेदवाक्यममानं स्यान्मानं वा नास्य मानता ।<br>
पृथक्सङ्गत्यपेक्षायामनपेक्षत्ववर्जनात् ॥ MJAINY_१,१.५१ ॥<br>
वेदे ऽपि लोकवन्नैव वाक्यार्थे सङ्गतिः पृथक् ।<br>
ग्रहीतव्या ततो वाक्यं प्रमाणं नैरपेक्ष्यतः ॥ MJAINY_१,१.५२ ॥</p>
<hr>
<p>यद्यपि वर्णानां नित्यत्वादेकार्थावच्छेदकस्य पदस्यापि वर्णरूपतयानित्यत्वाद्वर्णपदद्वारा वेदस्य कारणसापेक्षत्वं नास्ति, तथापि ऽअग्निहोत्रं जुहुयात्स्वर्गकामःऽ इत्यादिवाक्यस्य वाक्यार्थे सङ्गतिग्रहणमपेक्षितम् ।<br>
तस्मान्नैरपेक्ष्याभावात्प्रामाण्यं नास्तीति प्राप्ते -<br>
ब्रूमः - लोके ऽगामानयऽ इत्यादिवृद्धप्रयोगे पदपदार्थयोरेव सङ्गतिर्गृह्यते ।<br>
वाक्यं त्वाकाङ्क्षायोग्यतासन्निधिवशात् स्वार्थं प्रतिपादयतीत्यविवादम् ।<br>
तथा वेदवाक्यस्यापि प्रत्यायकत्वादनपेक्षत्वेन प्रामाण्यमविरुद्धम् ॥ MJAINYC_१,१.५१-५२ ॥</p>
<p>(अष्टमे <strong>वेदापौरुषेयत्वाधिकरणे</strong> सूत्राणि २७-३२)</p>
<p><strong>वेदांश् चैके सन्निकर्षं पुरुषाख्याः । JAIM_१,१.२७ ।</strong></p>
<p><strong>अनित्यदर्शनाच् च । JAIM_१,१.२८ ।</strong></p>
<p><strong>उक्तं तु शब्दपूर्वत्वम् । JAIM_१,१.२९ ।</strong></p>
<p><strong>आख्या प्रवचनात् । JAIM_१,१.३० ।</strong></p>
<p><strong>परन्तु श्रुतिसामान्यमात्रम् । JAIM_१,१.३१ ।</strong></p>
<p><strong>कृते वा विनियोगः स्यात् कर्मणः संबन्धात् । JAIM_१,१.३२ ।</strong></p>
<hr>
<h2 id="११५३-५४">१,१.५३-५४</h2>
<p>अष्टमाधिकरणमारचयति -</p>
<p>पौरुष्यं न वा वेदवाक्यं स्यात्पौरुष्यता ।<br>
काठकादिसमाख्यानाद्वाक्यत्वाच्चान्यवाक्यवत् ॥ MJAINY_१,१.५३ ॥<br>
समाख्याध्यापकत्वेन वाक्यत्वं तु पराहतम् ।<br>
तत्कर्त्रनुपलम्भेन स्यात्ततो ऽपौरुषेयता ॥ MJAINY_१,१.५४ ॥</p>
<hr>
<p>ऽकाठकम्, कौथुमम्, तैत्तिरीयकम्ऽ इत्यादिसमाख्या तत्तद्वेदविषया लोके दृष्टा ।<br>
तद्धितप्रत्ययश्च ऽतेन प्रोक्तम्ऽ [पाणि. सू. ४.३.१०१] इत्यर्थे वर्तते ।<br>
तथा सति ऽव्यासेन प्रोक्तं वैयासिकं भारतम्ऽ इत्यादाविव पौरुषेयत्वं प्रतीयते ।<br>
किञ्च ऽविमतं वेदवाक्यं पौरुषेयम्, वाक्यत्वात्, कालिदासादिवाक्यवत्ऽ इति <strong>प्राप्ते</strong> -<br>
<strong>ब्रूमः</strong> _ अध्ययनसंप्रदायप्रवर्तकत्वेन समाख्योपपद्यते ।<br>
कालिदासादिग्रन्थेषु तत्तत्सर्गावसाने कर्तार उपलभ्यन्ते ।<br>
तथा वेदस्यापि पौरुषेयत्वे तत्कर्तोपलभ्येत ।<br>
न चोपलभ्यते ।<br>
अतो वाक्यत्वहेतुः प्रतिकूलतर्कपराहतः ।<br>
तस्मादपौरुषेयो वेदः ।<br>
तथा सति पुरुषबुद्धिदोषकृतस्याप्रामाण्यस्यानाशङ्कनीयत्वाद्विधिवाक्यस्य धर्मे प्रामाण्यं सुस्थितम् ॥ MJAINYC_१,१.५३-५४ ॥</p>
<p>इति श्रीमाधवीये जैमिनीयन्यायमालाविस्तरे प्रथमाध्यायस्य प्रथमः पादः ॥</p>
<hr>
<p>(अथ द्वितीयः पादः)<br>
(प्रथमे <strong>ऽर्थवादाधिकरणे</strong> सूत्राणि १-१८)</p>
<p><strong>आम्नायस्य क्रियार्थत्वाद् आनर्थक्यम् अतदर्थानां तस्माद् अनित्यम् उच्यते । JAIM_१,२.१ ।</strong></p>
<p><strong>शास्त्रदृष्टाविरोधाच् च । JAIM_१,२.२ ।</strong></p>
<p><strong>तथाफलाभावात् । JAIM_१,२.३ ।</strong></p>
<p><strong>अन्यानर्थक्यात् । JAIM_१,२.४ ।</strong></p>
<p><strong>अभागिप्रतिषेधाच् च । JAIM_१,२.५ ।</strong></p>
<p><strong>अनित्यसंयोगात् । JAIM_१,२.६ ।</strong></p>
<p><strong>विधिना त्व् एकवाक्यत्वात् स्तुत्यर्थेन विधीनां स्युः । JAIM_१,२.७ ।</strong></p>
<p><strong>तुल्यं च साम्प्रदायिकम् । JAIM_१,२.८ ।</strong></p>
<p><strong>अप्राप्ता चानुपपत्तिः प्रयोगे हि विरोधः स्याच् छब्दार्थस् त्व् अप्रयोगभूतस् तस्माद् उपपद्येत । JAIM_१,२.९ ।</strong></p>
<p><strong>गुणवादस् तु । JAIM_१,२.१० ।</strong></p>
<p><strong>रूपात् प्रायात् । JAIM_१,२.११ ।</strong></p>
<p><strong>दूरभूयस्त्वात् । JAIM_१,२.१२ ।</strong></p>
<p><strong>अपराधात् कर्तुश् च पुत्रदर्शनम् । JAIM_१,२.१३ ।</strong></p>
<p><strong>आकालिकेप्सा । JAIM_१,२.१४ ।</strong></p>
<p><strong>विद्याप्रशंसा । JAIM_१,२.१५ ।</strong></p>
<p><strong>सर्वत्वम् आधिकारिकम् । JAIM_१,२.१६ ।</strong></p>
<p><strong>फलस्य कर्मनिष्पत्तेस् तेषां लोकवत्परिमाणतः फलविशेषः स्यात् । JAIM_१,२.१७ ।</strong></p>
<p><strong>अन्त्ययोर् यथोक्तम् । JAIM_१,२.१८ ।</strong><br>
द्वितीयपादस्य प्रथमाधिकरणमारचयति -</p>
<hr>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/mImAMsA/pUrvA/granthAH/nyAya-mAlA-vistaraH/01_1/01_11/">०१ १,१ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०१ १,१</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/mImAMsA/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jan 15 02:49:23 UTC. (<a href="http://google.com/search?q=02%3a49%3a23%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
