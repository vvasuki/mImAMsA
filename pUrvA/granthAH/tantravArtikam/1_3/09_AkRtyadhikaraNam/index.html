<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>मीमांसायां विश्वासटिप्पण्यः  | 09 आकृत्यधिकरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/mImAMsA/pUrvA/granthAH/tantravArtikam/1_3/09_AkRtyadhikaraNam/" rel="alternate" type="application/rss+xml" title="मीमांसायां विश्वासटिप्पण्यः" />
    <link href="/mImAMsA/pUrvA/granthAH/tantravArtikam/1_3/09_AkRtyadhikaraNam/" rel="feed" type="application/rss+xml" title="मीमांसायां विश्वासटिप्पण्यः" />

    <meta property="og:title" content="09 आकृत्यधिकरणम्" />
<meta property="og:description" content="इह नामाख्यातोपसर्गनिपातानां मध्यान्नामानि परिगृह्यन्ते, तेषामपि जातिगुणक्रियाद्रव्ययदृच्छासर्वनामशब्दानां मध्याज्जातिशब्दाश्चिन्त्यन्ते । तेषामप्येकं गोशब्दमुदाहृत्यविचार्यते किं पुनरयमाकृतेर्वाचकोऽथ व्यक्तेरिति, ततः ।
( लोकवेदयोः शब्दार्थानामनन्यत्वनिरूपणम् । )
एतत्सान्यासिकं कृत्वा वक्ष्यमाणं तु सांप्रतम् ।
उपायफलसिद्धयर्थमिदं तावद्विचार्यते ॥
किं य एव लौकिकाः शब्दास्त एव वैदिकास्त एव चैषामर्था उतान्य इति । आह﻿—
किं लोकवेदशब्दानामेकत्वप्रतिपादने ।
प्रयोजनं यतः पूर्वं तावत्तत्प्रतिपाद्यते ॥
उच्यते﻿—
फलमस्य विचारस्य वैदिकेषु भविष्यति ।
लोके च निर्णयोपायस्तेनैकत्वाय यत्यते ॥
यदि शब्दार्थानामनन्यत्वं लोकवेदयोर्भवेत्तत एतस्या व्यक्त्याकृत्यभिधानचिन्ताया वृद्धव्यवहारस्थानेकप्रयोगानुसरणद्वारेणाभिधेयानभिधेयत्वनिर्णयः शक्यते कर्तुम् ।" />
<meta property="og:type" content="article" />
<meta property="og:url" content="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/" />

<meta itemprop="name" content="09 आकृत्यधिकरणम्">
<meta itemprop="description" content="इह नामाख्यातोपसर्गनिपातानां मध्यान्नामानि परिगृह्यन्ते, तेषामपि जातिगुणक्रियाद्रव्ययदृच्छासर्वनामशब्दानां मध्याज्जातिशब्दाश्चिन्त्यन्ते । तेषामप्येकं गोशब्दमुदाहृत्यविचार्यते किं पुनरयमाकृतेर्वाचकोऽथ व्यक्तेरिति, ततः ।
( लोकवेदयोः शब्दार्थानामनन्यत्वनिरूपणम् । )
एतत्सान्यासिकं कृत्वा वक्ष्यमाणं तु सांप्रतम् ।
उपायफलसिद्धयर्थमिदं तावद्विचार्यते ॥
किं य एव लौकिकाः शब्दास्त एव वैदिकास्त एव चैषामर्था उतान्य इति । आह﻿—
किं लोकवेदशब्दानामेकत्वप्रतिपादने ।
प्रयोजनं यतः पूर्वं तावत्तत्प्रतिपाद्यते ॥
उच्यते﻿—
फलमस्य विचारस्य वैदिकेषु भविष्यति ।
लोके च निर्णयोपायस्तेनैकत्वाय यत्यते ॥
यदि शब्दार्थानामनन्यत्वं लोकवेदयोर्भवेत्तत एतस्या व्यक्त्याकृत्यभिधानचिन्ताया वृद्धव्यवहारस्थानेकप्रयोगानुसरणद्वारेणाभिधेयानभिधेयत्वनिर्णयः शक्यते कर्तुम् ।">

<meta itemprop="wordCount" content="4616">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="09 आकृत्यधिकरणम्"/>
<meta name="twitter:description" content="इह नामाख्यातोपसर्गनिपातानां मध्यान्नामानि परिगृह्यन्ते, तेषामपि जातिगुणक्रियाद्रव्ययदृच्छासर्वनामशब्दानां मध्याज्जातिशब्दाश्चिन्त्यन्ते । तेषामप्येकं गोशब्दमुदाहृत्यविचार्यते किं पुनरयमाकृतेर्वाचकोऽथ व्यक्तेरिति, ततः ।
( लोकवेदयोः शब्दार्थानामनन्यत्वनिरूपणम् । )
एतत्सान्यासिकं कृत्वा वक्ष्यमाणं तु सांप्रतम् ।
उपायफलसिद्धयर्थमिदं तावद्विचार्यते ॥
किं य एव लौकिकाः शब्दास्त एव वैदिकास्त एव चैषामर्था उतान्य इति । आह﻿—
किं लोकवेदशब्दानामेकत्वप्रतिपादने ।
प्रयोजनं यतः पूर्वं तावत्तत्प्रतिपाद्यते ॥
उच्यते﻿—
फलमस्य विचारस्य वैदिकेषु भविष्यति ।
लोके च निर्णयोपायस्तेनैकत्वाय यत्यते ॥
यदि शब्दार्थानामनन्यत्वं लोकवेदयोर्भवेत्तत एतस्या व्यक्त्याकृत्यभिधानचिन्ताया वृद्धव्यवहारस्थानेकप्रयोगानुसरणद्वारेणाभिधेयानभिधेयत्वनिर्णयः शक्यते कर्तुम् ।"/>

      
    

    <script src="/mImAMsA/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/mImAMsA\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/mImAMsA\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/mImAMsA\/edit\/master\/content\/\u0022,\u0022mainSections\u0022:[\u0022purva\u0022],\u0022mainsections\u0022:[\u0022purva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:null,\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vvasuki.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/mImAMsA\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/mImAMsA\/pUrvA\/granthAH\/tantravArtikam\/1_3\/09_AkRtyadhikaraNam\/".replace(basePath, "/");
    pageVars.pageParams = {};
    pageVars.pageSource = "pUrvA\/granthAH\/tantravArtikam\/1_3\/09_AkRtyadhikaraNam.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/mImAMsA/webpack_dist/main-bundle.js"></script>
    <script src="/mImAMsA/webpack_dist/transliteration-bundle.js"></script>
    <script src="/mImAMsA/non_webpack_js/disqus.js"></script>
    <script src="/mImAMsA/webpack_dist/ui_lib-bundle.js"></script>
    <link rel="stylesheet" href="/mImAMsA/css/fonts.css">
    <link rel="stylesheet" href="/mImAMsA/css/@fortawesome/fontawesome-free/css/solid.min.css">
    

    <link rel="stylesheet" href="/mImAMsA/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/" />
    <link rel="alternate" hreflang="sa-Deva" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/mImAMsA/" class="btn col border">
            <i class="fas fa-gopuram ">मीमांसायां विश्वासटिप्पण्यः <br/> 09 आकृत्यधिकरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/mImAMsA/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/mImAMsA/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="09 आकृत्यधिकरणम्">09 आकृत्यधिकरणम्</h1>
    
    <a id="editLink" class="btn btn-primary"  href="https://github.com/vvasuki/mImAMsA/edit/master/content/pUrvA/granthAH/tantravArtikam/1_3/09_AkRtyadhikaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>इह नामाख्यातोपसर्गनिपातानां मध्यान्नामानि परिगृह्यन्ते, तेषामपि जातिगुणक्रियाद्रव्ययदृच्छासर्वनामशब्दानां मध्याज्जातिशब्दाश्चिन्त्यन्ते । तेषामप्येकं गोशब्दमुदाहृत्यविचार्यते किं पुनरयमाकृतेर्वाचकोऽथ व्यक्तेरिति, ततः ।</p>
<p>( लोकवेदयोः शब्दार्थानामनन्यत्वनिरूपणम् । )</p>
<p>एतत्सान्यासिकं कृत्वा वक्ष्यमाणं तु सांप्रतम् ।<br>
उपायफलसिद्धयर्थमिदं तावद्विचार्यते ॥</p>
<p>किं य एव लौकिकाः शब्दास्त एव वैदिकास्त एव चैषामर्था उतान्य इति । आह﻿—</p>
<p>किं लोकवेदशब्दानामेकत्वप्रतिपादने ।<br>
प्रयोजनं यतः पूर्वं तावत्तत्प्रतिपाद्यते ॥</p>
<p>उच्यते﻿—</p>
<p>फलमस्य विचारस्य वैदिकेषु भविष्यति ।<br>
लोके च निर्णयोपायस्तेनैकत्वाय यत्यते ॥</p>
<p>यदि शब्दार्थानामनन्यत्वं लोकवेदयोर्भवेत्तत एतस्या व्यक्त्याकृत्यभिधानचिन्ताया वृद्धव्यवहारस्थानेकप्रयोगानुसरणद्वारेणाभिधेयानभिधेयत्वनिर्णयः शक्यते कर्तुम् ।</p>
<p>प्रयोजनं तु लोकस्य न किंचिदपि सिध्यति ।<br>
आकृतिव्यक्तिवाच्यत्वपरमार्थनिरूपणात् ॥</p>
<p>संमूर्छितानेकार्थसंनिधाने हि शब्दः प्रयुक्तः कियत्यप्यर्थजाते प्रत्यय करोति तेन चाविविक्ताभिधेयगम्यमानाशेनापि समस्तधर्मोपेतेन कार्यसिद्धौ क्रियमाणायां प्रयुक्तः ।</p>
<p>यद्युच्यमानया कार्यं यदि वा जातिगम्यया ।<br>
समस्तं क्रियते व्यक्त्या को विवेकधियो गुणः ॥</p>
<p>यद्युच्येतेहापि वेदवत्सामान्यविशेषलक्षणबाधसिद्धिरेव प्रयोजनामिति । तदुच्यते﻿—</p>
<p>सर्वं हि दधिदानादि लोके [जै॰ सू॰ ( ११﻿—१﻿—४ ) ।]  कर्मार्थलक्षणम् ।<br>
तद्वज्ञात्क्रियमाणे तु न चिन्त्ये श्रुतिलक्षणे ॥</p>
<p>तेन लोके विचारोऽयं जायते निष्प्रयोजनः ।<br>
स्यात्प्रयोजनवान्वेदे ज्ञानोपायस्तु दुर्लभः ॥</p>
<p>तेन शब्दार्थभिन्नत्वे व्यक्त्याकृतिविचारणा ।<br>
वाच्यावाच्यविवेकाय न कर्तव्या कथंचन ॥</p>
<p>अभेदे सति लोकस्थैः कृतः शब्दार्थनिर्णयः ।<br>
तस्मिन्ननुपयुक्तोऽपि फलं वेदेषु दास्यति ॥</p>
<p>तेन लौकिकवैदिकशब्दार्थैकत्वे सत्याकृत्यधिकरणमुपपत्तिमत्त्वात्प्रवोजनवत्त्वाच्चाऽऽरब्धव्यम् । भेदपक्षे त्वानारभ्यमित्यवधृत्य भेदपक्षस्तावत्प्रतिपाद्यते । नियतानियतस्वरच्छान्दसप्रकृतिप्रत्ययलोपागमवर्णविकारसदसद्भावकृतरूपभेदादध्यायानध्यायोपनीतानुपनीतत्रैवर्णिकचातुवर्ण्यप्रयोज्याप्रयोज्यत्वगुरुशुश्रूषाराधितगुरुसंप्रदाययदृच्छाप्रयुक्तवाक्यंत- दर्थान्यत्ववद्यदि पदपदार्थान्यत्वं लोकवेदयोस्ततो लौकिकानामेव व्यवहारोपनिपातादर्थवत्ता, वेदे त्वानर्थक्यान्न चोदनालक्षणो धर्मः । स्वरेण रूपभेदं मन्यते ।</p>
<p>अध्यायानध्यायतया वृत्रहननाद्यर्थयोगेन चाविदग्धवाक्यवदुत्तानवहनवाक्यभङ्गः । सर्वेषां च वैदिकानामन्यत्वान्न ततोऽपि पौर्वापर्येणार्थावगतिः । ग्राह्यत्वादिधर्मभेदनियतानियतपदवाक्यरचनाद्वारा व्यपदेशरूपभेदाभ्यां सर्वशब्दानामर्थानां लौकिकानां वैदिकानां च भेद इति प्राप्तेऽभिधीयते﻿—</p>
<p>प्रयोगचोदनाभावादेकत्वं तेषु गम्यते ।<br>
तस्मात्सिद्धिः फलत्वाच्चेदविभागाद्भविष्यति ॥</p>
<p>भेदे सत्यपूर्वात्सर्ववैदिकपदानामनवगतसंबन्धत्वेनार्थशून्यत्वात्क्रियाकारकसंसर्गात्मकप्रयोगचोदनानामभाव एव स्यात् ।</p>
<p>एकत्वे सति सद्भावादिति वा हेतुवर्णना ।<br>
अर्थैकत्वं प्रधानत्वाद्वस्त्वभेदोऽथ वोच्यते ॥</p>
<p>शब्दार्थैकत्वमिति वक्तव्येऽर्थैकत्ववचनं फलादेव शब्दैकत्वोक्तिसिद्धिं मत्वैवमुक्तम् । अथ वा वस्तुमात्रपर्यायत्वादुभयसाधारण्याभिप्रायेणैवार्थैकत्वोक्तिः । प्रयोगचोदनाभावप्रसङ्गः परपक्षे स्वपक्षे वा तद्भावसिद्धिर्वेदवादिनैव सह विवादेऽवकल्पते नान्येनेत्यत आह﻿—<strong>प्रयोजनमिदं</strong> तत्प्रमाणमभिधीयतामिति । तदुच्यते । प्रत्यभिज्ञारूपप्रत्ययविभागाज्ज्ञायमानोभयप्रमेयरूपाविभागाद्वा वाक्यतत्समूहमात्रनिबन्धनापन्नपदवर्णविषयत्वव्यपदेशाविभागाद्वा तथोच्चारयितॄणां स्थानकरणप्रयत्नाविभागाद्वा लक्षणविदां वा बहुतरानुगमनाविभागादिति हेत्वर्थविकल्पाः ।</p>
<p>प्रत्यक्षप्रत्यभिज्ञानाच्छब्दैकत्वं प्रतिष्ठितम् ।<br>
एकशब्दोत्थितज्ञानग्राह्यत्वाच्चैकवाक्यता ।</p>
<p>यथाश्रुतगवादीनां याऽपि वाच्यान्तरे श्रुतिः ।<br>
अर्थैकत्वाविरोधेन गुणमात्रपरा तु सा ॥</p>
<p>यथा हि वामना गावो नराश्चिपिटनासिकाः ।<br>
कर्णप्रावरणाश्चान्ये नरार्थत्वाच्च न च्युताः ॥</p>
<p>एवं सत्येव गोत्वादौ धर्मो यदि विलक्षणः ।<br>
नैतावताऽर्थभेदोऽस्ति विशेषानभिधानतः ॥</p>
<p>न च या एव देवानां गावस्ता एवावश्यं सर्वत्र वैदिकस्य गोशब्दस्य वाच्या भवन्ति । मनुष्यगवीषु दक्षिणादिसाधनेषु सुतरां प्रयुज्यमानत्वात् ।</p>
<p>एवं हिरण्यपर्णत्वं मेरौ यदि वनस्पतेः ।<br>
देवलोके ततः शब्दः किमर्थान्तरवाच्ययम् ॥</p>
<p>यच्चैतद्धृतमस्माकं देवानां मध्विदं यदि ।<br>
रसवीर्यादिभिस्तत्र न शब्दार्थोऽन्यथा भवेत् ॥</p>
<p>न च सर्वाप्रसिद्धत्वे गम्येतैकोऽपि कश्चन ।<br>
तेनासिद्धैरसिद्धानां नास्त्यन्यत्वनिरूपणम् ॥</p>
<p>अतोऽवश्यमेतेषामेव गवादीनां देवसंबद्धानामुत्तानवहनप्रतिपादनमिति वक्तव्यम् । अथ वा भूमिष्ठानामेव सतां केनापि गुणवादेन पृथिवीगोलकत्रैलोक्यभ्रमणादिना वा पुराणोक्तेन दृष्टिवशाद्यथैव वयमुपरि देवान्पश्याम एवमधो द्युपरिवर्तनादयमपि लोको देवैरुपरि दृश्यत इति उत्तानवहनदृष्टिः । तस्माल्लोकवेदयोरभिन्नाः शब्दार्था इति सिद्धे ।</p>
<p>विचार्यते किमाकृतिः शब्दार्थोऽथ व्यक्तिरिति ।</p>
<p>द्वौ च पक्षावुपन्यस्तौ भाष्यकारेण यद्यपि ।<br>
व्याख्यातारस्तथाऽप्यत्र कुर्युः पक्षान्तराण्यपि ॥</p>
<p>नियोगेन विकल्पेन द्वे वा सह समुच्चिते ।<br>
संबन्धः समुदायो वा विशिष्टा वैकयेतरा ॥</p>
<p>एते पक्षाः पुनर्योज्या व्यतिकीर्णाः परस्परम् ।<br>
लिङ्गकारकसंख्याभिः संहतासंहतात्मभिः ॥</p>
<p>पुनर्जात्यादिपक्षाणां तादृश्येवात्र योजना ।</p>
<p>प्रथमं तावदष्टपक्ष्येवं दर्शयितव्या । गोशब्दस्यार्थः किमाकृतिरेव, व्यक्तिरेव, उताऽऽकृतिर्वा व्यक्तिर्वा, अथाऽऽकृतिश्च व्यक्तिश्च, किमुभयोः संबन्ध उत समुदायः, किमाकृतिविशिष्टा व्यक्तिरुत व्यक्तिविशिष्टाऽऽकृतिरिति । तथा किमाकृत्यैव विशिष्टः संबन्धः किं व्यक्त्यैव आकृत्या वा व्यक्त्या वा, अथ समुदायेनाप्याकृतिविशिष्टया व्यक्त्या, अथ व्यक्तिविशिष्ट्याऽऽकृत्या, अथ परस्परविशिष्टाभ्यां द्वाभ्यामिति । तथा किमाकृत्यैव विशिष्टः समुदाय इत्याद्यपि पूर्ववदेव संबन्धविशिष्टसमुदायपक्षमात्रातिरिक्तं योजनीयम् । एवं किमाकृत्यैव विशिष्टः संबन्ध एव, उत व्यक्त्यैव, अथवाऽकृत्या वा व्यक्त्या वा, अथ समुदायेन किमन्यतरविशिष्ट्याऽन्यतरया, अथोभाभ्यामित्येवं समुदायविशेषणत्वपक्षाः पूर्ववदेव योज्याः ।</p>
<p>एवं किं संबन्धेनैव विशिष्टाऽऽकृतिरथ समुदायेनैवाथ विकल्पमानाभ्यामुत समुच्चिताभ्याम् । तथैतद्विशिष्टा किमाकृतिरेवाथ व्यक्तिरेव, अथ विकल्पिते किं समुच्चिते किमिति । तथा किमाकृतिविशिष्टसंबन्धविशिष्टा व्यक्तिरेवाथ व्यक्तिविशिष्टसंबन्धविशिष्टाऽऽकृतिरेवाथ विकल्प उत समुच्चयः । एवं समुदायेनापि योज्यम् । तथा संबन्धविशिष्टव्यक्तिविशिष्टाकृतिरेवाथ संबन्धविशिष्टाकृतिविशिष्टा व्यक्तिरेवाथ विकल्पोऽथ समुच्चयः । एवं समुदायविशिष्टपक्षाः कल्पयितव्याः । तथा किं जात्यैव विशिष्टेन संबन्धेन विशिष्टा व्यक्तिः, अथ व्यक्त्यैव विशिष्टेन संबन्धेन विशिष्टा जातिरथ विकल्पोऽथ समुच्चयः । एवं समुदायेनापि विशिष्टता योज्या । तथा किं संबन्धेनैव विशिष्टया जात्यैव विशिष्टा व्यक्तिरुतैवंविधया व्यक्त्यैव विशिष्टा जातिरथ विकल्पोऽथ समुच्चयः ।</p>
<p>एवं समुदायेनैव विशिष्टयेत्यपि योजयितव्यम् । एवं जातिलिङ्गयोर्जातिकारकयोर्जातिसंख्ययोश्च प्रत्येकं जातिव्यक्तिपक्षविकल्पितसमुच्चितपक्षोत्थानं दर्शयित्वा व्यक्तेर्लिङ्गादीनां च दर्शयितव्यम् । तथा लिङ्गसंख्या लिङ्गकारकसंख्या कारकयुगलान्यपि विकल्प्य प्रत्येकद्वित्रिलिङ्गादिसहितैकजातिव्यक्तिविकल्पास्त्रियोगपञ्चयोगाश्रया दर्शयितव्याः ।</p>
<p>एवं शब्दस्वरूपस्य पुनर्जात्यादिभिः सह ।<br>
एकद्वित्रिचतुष्पञ्चषट्कैः सह विकल्पना ॥</p>
<p>एते चात्यन्तनिष्कृष्टाः पक्षा यद्यपि न स्थिताः ।<br>
बुद्धया तथाऽपि भिद्यन्ते जातिद्रव्यगुणादिवत् ॥</p>
<p>सर्वत्रेन्द्रियलिङ्गाभ्यां भेदः स्तोकोऽवगम्यते ।<br>
शब्देन तु सुसूक्ष्मोऽपि वस्तुभागो विभज्यते ॥</p>
<p>पदात्प्रभृति चैवं या प्रज्ञा ज्ञातुर्विजृम्भते ।<br>
पुष्पिता सा पदार्थेषु वाक्यार्थेषु फलिष्यति ॥</p>
<p>अत्र चाऽऽकृतिरेवेति दृढः पक्षोऽयमेकतः ।<br>
इतरे त्वन्यतः सर्वे व्यक्तिपक्षानुयायिनः ॥</p>
<p>व्यक्तौ निराकृतायां च समस्तानां निराक्रिया ।<br>
सुलभेति न सर्वेऽमी भाष्यकारेण दर्शिताः ॥</p>
<p>न चैतस्मान्न सन्त्येव न चैते निष्प्रयोजनाः ।<br>
विकल्पिता हि जिज्ञासोः प्रज्ञाविकसनक्षमाः ॥</p>
<p>दर्शितेष्वपि सर्वेषु विचारः क्रियते द्वयोः ।<br>
का शब्देनाऽऽकृतिव्यक्त्योरुच्यते काऽनुगम्यते ॥</p>
<p><strong>ततश्च</strong>﻿—</p>
<p>विचारमुखसिद्धयर्थं स्वरूपं तावदेतयोः ।<br>
प्रश्नपूर्वमुपन्यस्य याथात्म्येन निरूप्यते ॥</p>
<p>ननु प्रथमपाद एवाऽऽकृतेर्निरूपणादिदानीं प्रश्नोत्तरे मन्दप्रयोजने । उच्यते﻿—</p>
<p>सत्यमेवाऽऽकृतिः पूर्वं प्रत्यक्षेण निरूपिता ।<br>
संस्थानाशङ्कया त्वत्र सामान्यात्मा निरूप्यते ॥</p>
<p><strong>द्रव्यगुणकर्माणां सामान्यमात्रमाकृतिरिति ।</strong></p>
<p>द्रव्यादीनां च सामान्यं परापरविभागवत् ।<br>
वस्तुत्वं प्रथमं तत्र द्रव्यत्वाद्यपरं तथा ॥</p>
<p>पुनर्वायुत्वतेजस्त्वजलत्वात्मत्वभिन्नता ।<br>
पृथिवीत्वाद्घटत्वं च तद्व्यक्तिषु समाप्यते ॥</p>
<p>वृक्षत्वात्परतश्चेष्टं शिंशपात्वादि केवलम् ।<br>
शरीरत्वाच्च गोवाजिहस्तिपुंस्त्वादि गम्यते ॥</p>
<p>वाजिकत्वादि चाश्वत्वात्कर्कादिस्तु गुणो मतः ।<br>
हस्तित्वाद्भद्रमद्रादिदिङ्नागकुलजातयः ॥</p>
<p>पुंस्त्वाद्ब्राह्यणकौण्डिन्यकठत्वादि समाप्यते ।<br>
तथा गुणत्वकर्मत्वरूपता जन्मतादि यत् ॥</p>
<p>ततः शुक्लादि तद्वयक्तिगुणेषु प्रतितिष्ठति ।<br>
कर्मणामपि यागत्वहोमत्वादिविभागतः ॥</p>
<p>अपर्यायस्मृतैरुक्तं धातुभिः प्रविंभज्यते ।<br>
पुनर्विधानसंख्याख्या गुणप्रकरणान्तरैः ॥</p>
<p>अन्ये तु भेदमाचार्याः कर्मणामेव मन्वते ।<br>
अपि वाऽव्यतिरेकात्स्याद्देशादेरेकरूपता ॥</p>
<p>रूपशब्दाविभागाच्च  [जै. सू. ( ६﻿—३﻿—४ ) इत्येत्रेति शेषः ।] वक्ष्यत्येतद्धि जैमिनिः ।<br>
एवं प्रपञ्चितं सर्वमर्थसामान्यमाकृतिः ॥</p>
<p>न संस्थानं कुतो ह्येतदात्मादिगुणकर्मसु ।</p>
<p>सर्वेषु हि पार्थिवेषु गवादिघटादिषु संस्थानं भवेत् । अग्नितोयवाय्वाकाशादीनां तु पार्थिवद्रव्यपरिग्रहवशादाकारानुवृत्तिः कल्प्येत न स्वातन्त्र्येण, दिक्कालात्ममनसां तु गुणकर्मणां च न कथंचिदपि संस्थानं संभवति । सामान्यमात्रं तु सर्वस्वविशेषानुवृत्तिरूपं संभाव्यते । तस्मादेतदेवाभिधेयाकृतिलक्षणं नावयवरचनासंस्थानाकृतित्वमवकल्पते ।</p>
<p>संस्थानस्य च नाशित्वात्प्रतिव्यक्ति च भेदतः ।<br>
सामान्यव्यवहारित्वं नाऽऽकृतित्वेऽवकल्पते ॥</p>
<p>अथ संस्थानसामान्यमाकृतित्वेन गृह्यते ।<br>
अश्वादिष्वपि तुल्यत्वाद्भवेदाकृतिसंकरः ॥</p>
<p>न चावान्तरसंस्थानं सर्वगोपिण्डवृत्ति यत् ।<br>
अश्वादिभ्यो निवृत्तं च गोशब्दालम्बनं भवेत् ॥</p>
<p>तस्य ह्युपलक्षणमालोच्यमानं न जातेरन्यल्लभ्यते ततश्च जातिरेव सामान्यमिति न्यायेंनाऽऽपद्यते । तेन प्रथमपादे रुचकस्वस्तिकवर्धमानकोदाहरणात्संस्थानाकृत्यभिधानाशङ्काक्षयादर्शनवदासीदित्येताभ्यां प्रश्नोत्तराभ्यां व्यावर्त्यते । अतश्च द्रव्यगुणकर्मणां यावत्किंचित्प्राग्व्यक्तिभ्यः सामान्यं तत्सर्वमाकृतिरेवेत्यभिप्रेत्य मात्रशब्दः प्रयुक्तः । <strong>असाधारणविशेषा व्यक्तिरिति</strong> । के चिदाहुः । असाधारणा विशेषा एव व्यक्तिः । विशेषव्यतिरिक्तव्यक्त्यभावादिति ।</p>
<p>तत्तु नैवं विशेषेभ्यो व्यक्तिरन्यैव हीष्यते ।<br>
खण्डमुण्डादयः सर्वे विशेषत्वेन संमताः ॥</p>
<p>ते चान्यत्रापि दृश्यन्ते तथा जात्यन्तरेष्वपि ।<br>
शाबलेयादिभेदोऽस्ति तदपत्यान्तरेष्वपि ॥</p>
<p>खण्डमुण्डादयस्तावदन्या अपि व्यक्तयो भवन्त्येव गवयमहिषादिव्यक्तयश्च । शाबलेयोऽपि यथैकस्तथाऽन्योऽपि यः शबलापत्यत्वेन गम्यते स सर्वः शाबलेयः । एतच्चोभयवर्णनिमित्तं वा यादृच्छिकं वा नामान्यत्रापि विनियोगवशाद्वर्तत एव । तदपत्ये च शाबलेय इत्यसाधारणव्यपदेशानुपपत्तिः । विशेषव्यक्तिशब्दयोर्बहुवचनैकवचनान्तयोः सामानाधिकरण्यप्रयोगवचनभेददोषः । तस्मादसाधारणा विशेषा यस्यां सा व्यक्तिरित्येवं व्याख्येयम् । ननु पूर्वोक्तेन न्यायेन खण्डादीनामपि बहुव्यक्तिसाधारण्याद्वयक्तिव्यतिरिक्तानां चान्येषां केवलैकैकव्यक्तिगतानां विशेषाणामसंभवाद्बहुव्रीहिरप्यनुपपन्नः । उच्यते । नैव विशेषाणां प्रत्येकमसाधारणत्वमाश्रित्य व्यक्तिविशेषणत्वेनोपादानम् । कथं तर्हि साधारणरूपाणामप्येकद्वित्रादिभेदेन क्वचिदुपलब्धानां यदेकत्र पिण्डीकृतानां ग्रहणं तदपेक्षमसाधारणविशेषत्वाभिधानम् ।</p>
<p>प्रविभक्ता हि ये दृष्टा दृश्यन्ते संहताः पुनः ।<br>
पिण्डासाधारणत्वेन तैर्व्यक्तिरुपलक्ष्यते ॥</p>
<p>न चैकस्यां व्यक्तौ ये समुदिता दृष्टास्त एव व्यक्त्यन्तरेऽप्यन्यूनानतिरिक्ता दृश्यन्ते । य एवादृष्टपूर्वस्तस्मिन्समुदाये संप्रति दृश्यते स एवासाधारणतामापादयति । अनन्तभेदास्वपि व्यक्तिषु नात्यन्तापूर्वविशेषणोपलक्षणोपादानं किंचिदुत्कर्षापकर्षमात्रेण च सर्वत्रासाधारणोपलक्षणलाभात्परसामान्यापेक्षया च सर्वाण्येवावान्तरसामान्यानि विशेषव्यपदेशं प्राप्नुवन्ति । संघातावस्थायां च व्यक्तिविशेषणत्वात्तेषु विशेषशब्दः । एतच्च व्यक्तेर्विशेषाणामन्यत्वमुपरिष्टाद्भाप्यकारोऽपि वक्ष्यत्येव, <strong>योऽर्थः सामान्यस्य</strong> <strong>विशेषाणां चाऽऽश्रयः सा व्यक्तिरिति</strong> । तत्र केचिद्गोत्वादिषु विशेषत्वमङ्गीकृत्य सामान्यवाचिना शब्देनानभिधेयत्वाद्यदेव महासामान्यं सत्तावस्तुभावशब्दाभिधेयं तदेव शब्दस्वरूपव्यवच्छिन्नं गोत्वादिविशेषव्यवच्छिन्नं वा गोसत्ताख्यमाकृत्यभिधानपक्षे वाच्यमिति मन्यन्ते । यथाऽऽहुः﻿—</p>
<p>अस्त्यर्थः सर्वशब्दानामिति प्रत्याय्यलक्षणम् ।<br>
अपूर्वदेवतास्वर्गैः सममाहुर्गवादिषु ॥ इति ।</p>
<p>तत्तु +++(कक्ष्याशब्दः कोष्ठवाची, द्रव्यत्वगुणत्वकर्मत्वान्येकस्यां सत्तावांन्तरसामान्यकक्ष्यायां, पृथिवीत्वादीनि द्रव्यत्वावान्तरसामान्यकक्ष्यायां, रूपत्वादीनि गुणत्वावान्तरसामान्यकक्ष्यायां च वर्तन्त इति कक्ष्याविभागो ज्ञेयः ।)+++कक्ष्याविभागेन सामान्यानां निरूपणात् ।<br>
अयुक्तं न गवादीनां तत्र वाचकशक्तता ॥</p>
<p>प्रतिनियतार्थविषया हि शब्दानां वाचकशक्तिरर्थापत्त्या गम्यते । तत्रानन्तरावान्तरसामान्यवचनानां द्रव्यगुणकर्मशब्दानामेव तावदसंकीर्णार्थत्वात्सत्तार्थत्वमनुपपन्नं किमुत दुरान्तरितार्थगवादिशब्दानाम् ।</p>
<p>सत्तामेते वदन्तश्च न शुद्धां सविशेषणाम् ।<br>
वदन्तीत्यभिधातुं हि शक्यं द्वेधाऽप्यसंभवात् ॥</p>
<p>शुद्धवचनत्वे तावत्सर्वेषामेकार्थप्रत्यायनात्पर्यायत्वप्रसङ्गः । पुनरुक्तत्वाच्चास्तिशब्दप्रयोगानुपपत्तिः ।</p>
<p>गौर्नास्तीति प्रयोगश्च विरोधान्नावकल्पते ।<br>
न हि सत्तैव नास्तीति कथंचित्संप्रतीयते ॥</p>
<p>देशकालाद्यपेक्षायामपि नैव सत्तायां नास्तित्वमभिधातुं युक्तम् । विभुत्वनित्यत्वाभ्यां सर्वदेशकालव्यापित्वात् ।</p>
<p>रुढिशब्दश्च नैवायं लोकदृष्टया प्रतीयते ।<br>
तेन द्रव्यादिसामान्यं सत्तेत्येतन्न युज्यते ॥</p>
<p>य एव ह्यस्तिशब्देन द्वितीयो भावविकार उच्यते [जै. सू. ( ६﻿—३﻿—४ ) इत्येत्रेति शेषः ।]  । जायमानविपरिणामाद्यवस्थसर्ववस्तुषु विनश्यत्तापर्यन्तेषु वस्त्वाकृतिप्रतिपत्तिर्दृश्यते । तेन यदि नाम महासामान्यमभिधेयं प्रतिज्ञायते ततो वस्त्वर्थः सर्वशब्दानामिति प्रत्याय्यलक्षणमिति कामं वक्तव्यं नास्त्यर्थ इति । न चावयवार्थपरित्यागेन सच्छब्दसत्ताशब्दौ वर्तेते इति भवच्छब्दवदेवास्तीति सद्भावः सत्तेति न तु वैशेषिकपरिभाषया यतो द्रव्यगुणकर्मसु सदिति प्रतीतिः सा सत्तेति । एवंलक्षणा जातिः प्रतिपत्तव्या ॥</p>
<p>सेयमव्ययशब्देन वस्तुपर्यायवाचिना ।<br>
भवत्साधारणार्थेन प्रसिद्धिरुपपादिता ॥</p>
<p>अस्तित्वमस्तितेत्येवं दृश्येते प्रत्ययौ यतः ।<br>
स वस्तुवचनः शब्द आख्यातप्रतिरूपकः ॥</p>
<p>अप्रातिपदिकत्वाद्धि नाऽऽख्यातात्त्वतलौ स्मृतौ ।<br>
अस्तिक्षीरा समासश्च तेन सद्वाचिनेष्यते ॥</p>
<p>अस्तिक्षीरा गौरिति तिङन्तसमासत्वेनानुपसंख्यानादवश्यंभाविप्रत्ययलक्षणद्वारसुबन्तत्वयोग्याव्ययपदेन सह क्षीराशब्दस्यान्यपदार्थे बहुव्रीहिरभ्युपगन्तव्यः । तत्र चायं सदर्थवचनः सक्षीरा गौरिति प्रत्ययोत्पादात् । ततश्च वस्तुनि सति च प्रयुज्यमानमस्तिशब्दमुपलभ्य तदर्थानुसरणप्रत्यासन्नं सच्छब्दं च <strong>देवात्तलिति</strong> च स्वार्थिकं देवतेतिबत्तलमिहाप्यस्तिधातुवाच्यार्थविशिष्टकर्तृप्रतीतिमनङ्गीकृत्य शुद्धधात्वर्थमात्रवचनावेव सच्छब्दसत्ताशब्दौ गृहीत्वैवं तार्किकैः कल्पितं सच्छब्दवाच्या सत्ता महासामान्यमिति । +++(तदुक्तेति﻿—यावद्यावद्विवादाय मुक्तकं दीयते मनः । अनवस्थादिदोषेण तावत्तावद्विहन्यते । इत्यनेन न्यायेन चिरनिखाततडागादिगतशैवालवच्छुष्कतर्कस्याप्रतिष्ठितत्वेन निराकृतस्यापि पुनः पुनरुद्रवेन समापयितुमशक्यत्वात्तार्किकोक्तस्यान्तगमने﻿—समापने, अनादरादभियुक्तैरुपेक्षितत्वात्प्रसिद्धं सदिमां﻿—युक्तायुक्तविचारावस्थां प्राप्तमित्यर्थः ।)+++तदुक्तान्तगमनेऽनादराच्च पदवाक्यविद्भिरप्युपेक्षितं प्रसिद्धमिवेमामवस्थां प्राप्तं गवादिशब्दवाच्यत्वेनापि संभाव्यते ।</p>
<p>न त्वर्थाद्गम्यमानस्य वस्तुत्वस्यापि वाच्यता ।<br>
धर्मान्तरत्ववृत्तेस्तु+++(धर्मान्तरेति﻿—जात्याख्याद्धर्माद्धर्मान्तरत्वेन﻿—द्वितीयभावविकारत्वेन वर्तमानत्वादित्यर्थः ।)+++ सत्तायाः कुत एव सा ।</p>
<p>वस्तुशब्दो हि रूढित्वाद्वयक्तिजात्यन्तराश्रितम् ।<br>
सामान्यं यद्ब्रवीत्येतद्गम्यतेऽर्थैर्गवादिभिः ॥</p>
<p>शुद्धाभिधानपक्षस्य दुष्टत्वात्तैर्विशेषितम् ।<br>
महासामान्यमिष्टं चेद्वाच्यं तदपि दुर्लभम् ॥</p>
<p>यदेवाऽऽकृतिविशिष्टव्यक्त्यभिधानपक्षे व्यक्तिविशिष्टाकृतिपक्षे वा निराकरणकारणं तदत्रापि सुलभम् । विशेषणस्य पूर्वतराभिधानप्रसङ्गात् ।</p>
<p>गोसत्तां चापि गोशब्दो यदि नाम ब्रवीत्ययम् ।<br>
गोजात्या वा विशिष्टां तां वदेद्वयक्तिभिरेव वा ॥</p>
<p>तत्र﻿—</p>
<p>गोत्वजातिविशिष्टा चेत्सत्ताऽनेनाभिधीयते ।<br>
उक्ताद्विशेषणादेव तत्सिद्धेः सा किमुच्यते ॥</p>
<p>विशेषणमनभिधाय तद्विशिष्टविशेष्याभिधानासंभवाद्विशेषणस्य च विशेष्येणात्यन्तसंबन्धात्पूर्वतराभिहितविशेषणभूतगोत्वसंबन्धादेव सत्तावगमसिद्धेर्न तत्राभिधानशक्तिकल्पनायामर्थापत्तिरप्यन्यथाऽप्युपपद्यमानफलत्वप्रतिहता सती न प्रवर्तते । तथा व्यक्तिविशिष्टसत्ताभिधानेऽप्येष एव निराकरणहेतुः । अनित्यसंबन्धज्ञानानन्तशब्दशक्तिव्यक्त्यभिधानपूर्वकैकसत्ताभिधानकल्पनायाश्च केवलव्यक्त्यभिधानपक्षवदनुपपत्तिः । यत्तु अपूर्वदेवतास्वर्गैः सममाहुरिति ।</p>
<p>तत्राभिधीयते﻿—</p>
<p>नैवापूर्वादिशब्दानां सत्ता वाच्येत्यवस्थितम् ।<br>
विशेषानेव तेऽप्याहुरर्थापत्त्यादिकल्पितान् ॥</p>
<p>केचिच्छ्रुतार्थापत्त्या केचिद्वाक्यशेषवाक्यान्तरपर्युपस्थापितार्थविशेषवचना एव सन्तोऽत्यन्ताव्यभिचारिस्वार्थद्वारेण सत्तां गमयन्तोऽनभिधायकत्वेनावधार्यन्ते न सत्तापदार्थो व्यभिचरतीति लक्षणयैव तेभ्यः सत्ताप्रतीतिः ।</p>
<p>कार्यसामर्थ्यमिन्द्रादिनिर्मिश्रसुखसंगतिः ।<br>
सामान्येनाप्यपूर्वादि सत्तातोऽन्यत्तु लभ्यते ॥</p>
<p>सर्वपदार्थानामिव कार्यार्थापत्तिगम्यानि सामर्थ्यानि सन्ति यागादिजनितं च पुंसां फलप्राप्तिसामर्थ्यमपूर्वशब्दवाच्यं यागानुष्ठानात्पूर्वमभूतमनुष्ठानोत्तरकालं चापूर्वं जायत इति यौगिकत्वादेवापूर्वशब्दाभिधानं सर्वत्र लभ्यते । तथा दीव्यन्ति द्योतन्ते वा चन्द्रादित्याग्निग्रहनक्षत्रातारकादिरूपेण वायवश्च सततगत्या स्तूयन्ते सर्वैर्मन्त्रैरिति देवाः सुज्ञानशब्दसंबन्धा विशेषरूपैरेवेति न सत्तागोचरत्वं प्रतिपद्यन्ते । तथा स्वर्गशब्देनापि नक्षत्रदेशो वा वैदिकप्रवादपौराणिकयाज्ञिकदर्शनेनोच्यते यथा हि वेदे ‘ये हि जनाः पुण्यकृतः स्वर्गं लोकं यन्ति तेषामेतानि ज्योतींषि नक्षत्राणि तथा चैष ज्योतिष्मन्तं पुण्यलोकं जयति’ इति । यदि वेतिहासपुराणोपपन्नं मेरुपृष्ठम् । अथ वाऽन्वयव्यतिरेकाभ्यां विभक्तं केवलमेव सुखं यत्संवत्सरादिष्वनुभूयमानं दुःखसाधनशीतोष्णक्षुत्पिपासादिसमस्तद्वंद्वरहितार्थापत्तिसिद्धदेशान्तरानुभवनीयं, तच्च यद्यपि तादृशमदृष्टपूर्वं तथाऽपि मिश्रानुभवादेव विवेकेनोद्धृत्य स्वर्गशब्दार्थत्वेन ज्ञायमानं सत्तां गमयतीति न तदभिधानमपेक्ष्यते ।</p>
<p>तेनापूर्वादिशब्दार्थाः समाः सत्यं गवादिभिः ।<br>
स्वशब्दाभिहिताः सन्तः सत्तां लक्षयितुं क्षमाः ॥</p>
<p>अतश्च नैव गोशब्दो गोसत्तामभिधास्यति ।<br>
गोत्वाख्याकृतिवाच्यत्वसंदेहात्तु विचार्यते ।</p>
<p>कुतः संशय इत्येतत्कार्ययोग्यार्थनिर्णयात् ।<br>
व्यक्तिमात्रपदार्थत्वं मन्यमानेन चोद्यते ॥</p>
<p>उच्यते कार्ययोगित्वाद्गम्यते व्यक्तिवाच्यता ।<br>
शब्दशक्त्यनुरोधात्तु नाऽकृतेर्व्यतिरिच्यते ॥</p>
<p>शक्तिकार्यविसंवादादेव शब्दार्थगोचरात् ।<br>
किं समञ्जसमित्येवं नाविचार्यावधार्यते ॥</p>
<p>किं तावत्प्राप्तम्﻿—</p>
<p>प्रयोगचोदनाभावाद्व्याक्तिर्वाच्या न तूभयम् ।<br>
अर्थैकत्वं यतो युक्तमविभागाद् द्वयोर्गतिः ॥</p>
<p>नित्यं यथैव शब्दानामाम्नातानां प्रयोजने ।<br>
अर्थप्रत्यायनार्थत्वात्तद्वशेनावधारणा ॥</p>
<p>एवं सर्वपदार्थानां वाक्यार्थप्रत्ययाङ्गता ।<br>
यथा सिध्येत्तथा कार्यं तेषां रूपनिरूपणात् ॥</p>
<p>आकृतिर्यदि शब्दार्थः कस्य स्युः प्रोक्षणादयः ।<br>
केन चेज्येत न त्याग आकृतेरुपपद्यते ॥</p>
<p>अमूर्ता ह्याकृतिर्नित्या नावघातादिभाजनी ।<br>
तद्विधिः प्रतिषेधो वा तेनास्या नावकल्पते ॥</p>
<p>‘व्रीहीनवहन्ति’ ‘पशुं संज्ञपयति’ ‘सोममभिषुणोति’ ‘पावयति’ सोमेन पशुना व्रीहिमिश्च यजत इति यावन्त एवमादयो विनाशिमूर्तिमद्विषयाः संस्काराः प्रयोजनसिद्धयर्था वा तेषां प्रयोगचोदनाया आकृतावभावाद्व्यक्तौ तु भावात्कार्यप्रधानत्वाच्च पदार्थप्रतीतेर्विध्यधीनत्वाच्च सर्वपुरुषचेष्टानामवश्यं विधिविषयत्वयोग्यवाक्यार्थपूरणसमर्थपदार्थकल्पनमङ्गीकर्तव्यम् । तथा यदपि ‘ब्राह्मणो न हन्तव्यः’ ‘न कलञ्जं भक्षयितव्यम्’ इत्यादिप्रतिषेधविधानं तदपि प्राप्तिपूर्वकत्वेन सापेक्षत्वाद्व्यक्तौ च प्राप्तिसंभवादाकृतेश्चानधिकारादसत्यां प्राप्तावनर्थकमेव स्यात् । तस्माद्येन</p>
<p>शब्दार्थेन प्रयोगचोदनानां भावो भवति स एवाभ्युपगन्तुं न्याय्यो न तत्त्वज्ञानमात्रादृष्टिसिद्धयर्थपदार्थकल्पना युक्तेति । स्यादेतत्, व्यक्तिसंभवत्प्रयोगचोदनासु व्यक्त्यर्थस्ततोऽन्यत्राऽऽकृत्यर्थ एव भविष्यतीति । तदसत् । न्यायेन हि स्थितमेकस्य शब्दस्यार्थैक्यमनवस्थितसंबन्धानेकादृष्टवाचकशक्तिकल्पनविकल्पदोषप्रसङ्गात् । संबद्धानां चार्थानामन्यतराभिधानेनैवेतरत्र प्रतिपत्तिसिद्धेः । कथं तर्ह्याकृतिप्रत्यय इति चेदत आह—<strong>अविभागात् इति</strong> । यतस्तु नित्यमेव व्यक्त्याकृत्योरविभागस्तस्माव्द्यक्तिरभिहिता सती शक्नोत्येवाऽकृतिं गमयितुम् । तदुक्तं  [जै॰ ( १-१-७ ) ।] तद्भूताधिकरणे । यस्य तु पदस्य योऽर्थोऽभिधेयत्वेनाऽऽश्रितस्तस्य तत्परिहारासंभवादवश्यं +++(तत्रस्थस्येति तस्मिन्नेवार्थे वर्तमानस्य शब्दस्येत्यर्थः ।)+++तत्रस्थस्यैवार्थान्तरं लाक्षणिकत्वेनाभ्युपगन्तव्यमिति । अपि चाऽऽकृतिपदार्थकस्य व्यक्तिषु साधारणानैकान्तिकत्वान्निर्णयो न स्याद्वयक्तिपदार्थकस्य पुनरत्यन्तान्तर्भूताकृतिनिश्चयसिद्धेर्न शब्दव्यापारकल्पनोपपत्तिः । तस्माद्वयक्तिरेव शब्दार्थो नाऽऽकृतिः । न च विकल्पसमुच्चयसंबन्धसमुदायान्यतरविशिष्टान्यतराभिधानपक्षाः संभवन्त्यविभागादेव सर्वेषामपि ज्ञानसिद्धेः ॥ ३० ॥</p>
<p>अपि <strong>चाद्रव्यशब्दत्वाद्वयक्तेरेवाभिधेयता</strong> ।<br>
सामानाधिकरण्यं हि नाऽऽकृत्यर्थगुणार्थयोः ॥</p>
<p>गोशब्दादीनामाकृतिवचनत्वे गौः शुक्लः, ‘अरुणया पिङ्गाक्ष्यैकहायन्या गवा क्रीणाति’ इति ‘षड्गावो देयाः’ ‘एकां गां दक्षिणां दद्यात्’ इत्येवमादिषु प्रयोगेषु सर्वेषां जातिगुणमात्रवचनत्वात्सामानाधिकरण्यं न प्राप्नोति ।</p>
<p>गोत्वस्य न हि संबन्धः शुक्लत्वारुणिमादिभिः ।<br>
येन षष्ठ्यपि तावत्स्यात्कुतस्त्वेकार्थवृत्तिता ॥</p>
<p>न हि गोत्वात्कृतिः शुक्ला नारुणा नापि षड्गुणा ।<br>
व्यक्तिस्त्वेवंगुणा तस्माद्वयक्तेरेवाभिधेयता ॥</p>
<p>मम हि व्यक्तिशब्दत्वात्सिध्यत्येकार्थवृत्तिता ।<br>
तव त्वद्रव्यशब्दत्वाद्भवेद्भेदो गवाश्ववत् ॥</p>
<p>जातिगुणविशिष्टव्यक्तिवचनत्वेन शुद्धव्यक्तिवचनत्वेन वा प्रत्यक्षे भवति सामानाधिकरण्यं, तच्च तत्र द्रव्यम् । एवंविधमपि समानद्रव्यशब्दत्वं त्वत्पक्षे न स्यादिति नञा तदभावप्रसङ्गं दर्शयति । यत्तु भाष्यकारो विपरीतार्थेन द्रव्यशब्देनैव तदाश्रयगुणलक्षणया नञश्चासमर्थसमासमङ्गीकृत्य न द्रव्याश्रयवचनः शब्दो भवेत् । आकृतिवादिन इत्याह । तदतिक्लिष्टं व्यधिकरणनिर्दिष्टगुणप्रयोगार्हं चेत्युपेक्षितव्यम् । तत्रापि चैवमक्षरार्थमात्रसंभवयोजना । द्रव्याश्रयस्य गुणस्य यः शब्दोऽद्रव्यशब्दः स आकृतेर्निर्गुणत्वादेकवाक्यसंबन्धं गोत्वं शुक्लमित्यादिवन्न प्रतिपद्यते । सामानाधिकरण्यचोद्यं तु स्वपक्षेऽप्यविशेषात्तदानीमप्यनुपपन्नमेवेति पूर्वैव व्याख्या कर्तव्या ॥ ३१ ॥ ३२ ॥</p>
<p>किं च+++(‘अन्यदर्शनाच्च’ इति पूर्वपक्षसूत्रगतं भाष्यं स्पष्टत्वादुपेक्ष्य, ‘आकृतिस्तु क्रियार्थत्वात्’ इति सिद्धान्तसूत्रगतं ‘श्येनचितं चिन्वीत’ इति वचनमाकृतौ संभवतीति भाष्यं यथाश्रुतार्थमसंगतभिव मन्वानो दुष्टत्वेन बुद्धिस्थं दूषयितुमुपक्रमते—किंचेत्यादिना ।)+++ नैवेष्टकाभिराकृतिसंपादनमभ्युपगतं यतः स्वभावात्स्नाय्वाद्यारब्धद्रव्यसमवायित्वेनोपालम्भः स्यात्पिष्टपिण्डसिंहवत्सादृश्यसंपत्तिः पक्षद्वयेऽपि चोदनार्थः । सा त्वाकृत्यन्तरविलक्षणश्येनाकृत्या स्यान्न तु व्यक्त्यन्तरविलक्षणश्येनविशेषेणासाधारणेन वा । निर्विकल्पत्वात्सामान्यविशेषानपेक्षं व्यक्तिमात्रसादृश्यमविधेयं, सर्वद्रव्येषु तुल्यत्वात् । एकव्यक्तिपरिग्रहाच्च व्यक्त्यन्तरेण सादृश्यं न कार्यं स्यात् । तस्माच्छयेनचित्क्रिया व्यक्तौ शब्दार्थे न संभवति । <strong>न साधकतम इति</strong> । न ह्येवं स्मृतिः श्येनैश्चीयत इति श्येनचित्, ‘कर्मण्यग्न्याख्यायाम्’ [पा॰ सू॰ ( ३ । २ । ९२ ) ।]  इति हि सा । श्येनं चयनेन साधयेदितीप्सिततमत्वम् । तत्रापि ‘मुख्यासभवात्सादृश्यपरिग्रहः । असाधारणे शब्दप्रवृत्त्यसंभवात्’+++(असाधारणेत्यारभ्येतरत्राऽऽकृतिरित्यन्तो वार्तिकग्रन्थः यथा आकृतिःशब्दार्थ इत्यारम्भ—शक्यत आश्रयितुमित्यन्तभाष्यग्रन्थव्याख्यानार्थस्तथान्यायसुधाया विस्तरः ।)+++ अव्यपदेश्यत्वेन च सर्वत्राविशेषात्, सामान्याकारेण च निरूपणे विकल्पात्, व्यापकापेक्षया, व्याप्यसामान्यस्य नैव विशेषव्याप्यापेक्षयेतरत्राऽऽकृतिः । तत्र विशेषपक्षे संबन्धानन्वाख्यानव्यभिचारसामान्यबुद्धयभावप्रत्यर्थशक्तिकल्पनादयो दोषाः । न च यत्र संशयस्तत्प्रत्याय्यं भवतीति निर्विषयता शब्दस्य । एतेन स्वतन्त्रोभयाभिधानमार्गः प्रत्युक्तः । व्यक्तिविशिष्टाकृतिमार्गोऽपि ‘नागृहीतविशेषणा’ इति न्यायाद्व्यक्तेः प्रथमग्रहणप्रसङ्गात् संबन्धसमुदाययोरपि स्वरूपप्रत्ययाभावात्सर्वत्र चाविशेषादवश्यं संबन्धिसमुदायिविशेषणताऽभ्युपगन्तव्या भवति । तत्रापि शक्तित्रयकल्पना । व्यक्त्यंशे चोक्तदोषप्रसङ्गः । न च व्यक्त्याकृत्योर्भिन्नकार्ययोर्गुणप्रधाननानावस्थयोः समुदायोपगमनं युक्तम् । अनत्यन्तभेदाच्च भिन्नधर्मौ संबन्धसमुदायौ न युक्तौ । आकृतिविशिष्टोऽपि व्यक्तिविशेषो नैव प्रतीयते । व्यक्तिविशेषबुद्धयभावाद् व्यक्तिमात्रमिति चेन्न । तदानीं तस्याऽऽकृतितोऽन्यत्वेनानिरूपणात् । मात्रशब्दो हि सामान्यवाचीत्याकृतिरेवोच्यते । नानाकारेषु च वस्तुषु तद्भेदानुसारित्वाच्छक्तीनामन्वयव्यतिरेकाभ्यां गोत्वाकारनिबन्धनैव गोशब्दवाच्यत्वशक्तिर्गम्यते तदेकाधारसामान्यान्तरावगतिर्विशेषाकाङ्क्षा वेत्यर्थव्याप्यव्याप्तिम्याम् । अनत्यन्तव्यतिरेकाच्चाऽऽकृतेरमूर्तत्वाद्याश्रयदोषाप्रसङ्गः । सा हि प्रतीयते निष्कृष्टरूपा, क्रियायोगिनी तु व्यक्त्युपेता भवत्येवेति प्रोक्षणावेक्षणादि तु न कथंचिन्न संभवति । विशसनाद्यपि तु व्यक्त्यव्यतिरेकापेक्षया संभवत्येव । तथा हि—पश्वादिष्वपनीताङ्गेषु विशेषबुद्धयभावात्सामान्यरूपैव विशसनादिविशिष्टा बुद्धिर्दृष्टा । नन्वेवमनित्याऽऽकृतिः स्यात् । तेनांशेनेष्टैव । आश्रयान्तराविनाशात्तु सर्वैरप्यविनाशोऽवश्यमेवैष्टव्यः । तेन यत्तावन्मात्रमेव तस्य विनाशोऽनेकदेशस्य तु न कथंचिद्विनाशः स्यादित्युभयथा व्यवहारः । अत्यन्तव्यतिरेके तु नैव धर्मविधिविषयो व्यवतिष्ठेत । न च पशुत्वममूर्तत्वात् । तदुपलक्षितं तु यद्द्रव्यं तद्द्रव्यत्वादृते न ताद्रूप्येण गम्यत इत्येकार्थसमवायाद्व्यापकत्वाच्च द्रव्यं गमयितव्यं, तत्राप्यमूर्तत्वं दोषः । आश्रयोपलक्षणाच्च द्रव्यमात्रप्रसङ्गः । विशेषस्तु पशुत्वस्य वा द्रव्यत्वस्य वाऽव्यापकत्वादगम्यः । न वाऽप्रतीतं विधिना संबध्यते । न च यत्र संशयस्तत्प्रतीतम् । न चान्यत्रोक्तो धर्मस्तत्रासंभवादन्यत्र कार्यः । तस्मान्न सामान्ये कृतो विशेषेषु युक्तः, विशेषा अपि व्यपदेशात्सामान्यमेवेत्यमूर्तता । असाधारणेन तु नैव व्यवहारस्तस्मादनिरूप्यो धर्मविधिविषयः । सामानाधिकरण्यादि च प्रसिद्धिविपरीतं लक्षणया कल्प्यम् । भाष्यकारेण तु व्यतिरेकाभ्युपगमेनाऽऽश्रयमात्रगतिरुक्ता विशेषरूपा न कदाचिद् व्यक्तिः प्रतीयते । योऽप्याश्रयाश्रयिभावः सोऽप्यौपचारिकः । सामान्याच्च विशेषलक्षणं तत्र नाऽऽश्रयितव्यम् । आक्षेपमात्रभावादथ वैतद्विषय एवायं प्रपञ्चः किं शब्देनाऽऽकृत्या वेति । अन्वयव्यतिरेकाभ्यां चाऽऽकृत्येति निर्णयः । यो हि धूमादग्निमत्त्वं प्रतिपद्यते तस्य तैक्ष्ण्येऽप्याकाङ्क्षा सिद्धा । <strong>मानसादपचारादिति</strong> । यो हि जाड्यात्सामान्यवाचितां हित्वा कंचिदेव विशेषं यत्र संबन्धानुपवस्तं वाच्यं मन्यते तस्य सामान्याप्रतीतेर्न विशेषान्तरापेक्षा भवति । अथ वा यथा शब्दात्स्वतन्त्रामाकृतिं बुध्यते नैवं कदाचिदाकृतिमबुद्ध्वा व्यक्तिमिति । केन तर्हि गोत्वागोशब्दयोर्विशेषः । व्यतिरेकांशस्यैकत्र विवक्षा । गोत्ववानिति तु स्फुटं प्रत्ययेन जातिमदभिधानं विभागोपपत्तेः । सामान्यस्य वोपलक्षणत्वान्न भेदपक्षदोषः । भेदानामेव चायं प्रत्येकं सर्वेषां वाचकः । यस्तूपादीयमानत्वे संशयः स संख्याधारविषयः । उद्दिश्यमानेषु निर्ण्य एव । गवादिशब्दग्रहणं सर्वनामाख्याशब्दानामन्तर्भावार्थम् । प्रयोजनं सामान्यविशेषशब्दयोरेकविषयत्वात्सामान्यशिष्टस्य विशेषशिष्टेनाबाधः पूर्वपक्षे । एवं वा—</p>
<p>गौरित्येवंविधाः शब्दाः साधुत्वेन निरूपिताः ।<br>
तेषामेवाभिधेयेऽर्थे व्यापारः क्वेति चिन्त्यते ॥</p>
<p>+++(नामाख्यातोपसर्गनिपातरूप इत्यर्थः ।)+++चतुर्विधे पदे चात्र द्विविधस्यार्थनिर्णयः ।<br>
क्रियते संशयोत्पत्तेर्नोपसर्गनिपातयोः ॥</p>
<p>तयोरर्थाभिधाने हि व्यापारो नैव विद्यते ।<br>
यदर्थद्योतकौ तौ तु वाचकः स विचार्येते ॥</p>
<p>वाचकत्वेऽपि पाश्चात्यमनुयात्येवमादिषु ।<br>
प्रतीयते विशेषो यः संशयेन स नाऽप्यते ॥</p>
<p>यदि ह्यर्थद्वये बुद्धिर्निपातोच्चारणाद्भवेत् ।<br>
ततो विचारो जायेत न सामान्यधिया विना ॥</p>
<p>आख्यातस्यापि नन्वत्र न युक्ताऽर्थविचारणा ।<br>
द्वितीयादावियं यस्माद्विस्तरेण करिष्यते ॥</p>
<p>कः  [जै॰ सू॰ २-१-१ इत्यत्र भाष्यकारेण ।] पुनर्भाव इत्यादौ विवेकेनार्थनिर्णयः ।<br>
आख्यातस्य कृतस्तेन तच्चिन्ता नोपपद्यते ॥</p>
<p>प्रत्ययार्थस्य भावस्य वाच्यता प्रतिपादिता ।<br>
प्रकृत्यर्थविवेकार्थं विचारः क्रियतेऽधुना ॥</p>
<p>प्रत्ययस्यापि वा तत्र भावार्थत्वे निरूपिते ।<br>
सामान्यं वा विशेषो वा किं वाच्यमिति चिन्त्यते ॥</p>
<p>या चोक्ता भाष्यकारेण यागादेरभिधेयता ।<br>
सिद्धा सेह विवेकार्थं तत्र भावस्य भाषिता ॥</p>
<p>यज्याद्यर्थेऽपि वा वाच्ये किं सामान्यविशेषयोः ।<br>
अभिधेयमिति प्राप्ता चिन्ता कर्तुं क्रियापदे ॥</p>
<p>अपूर्वं भावशब्देभ्यो द्रव्यादिभ्यः किमिष्यते ।<br>
एषा तत्र च चिन्तोक्ता शेषा प्रासङिगकी कथा ॥</p>
<p>नामाख्यातपदे तेन कस्यार्थस्याभिधायके ।<br>
किमाकृतेरुत व्यक्तेरिति चिन्ता प्रवर्तते ॥</p>
<p>प्रयोगस्य प्रतीतेश्च तुल्यत्वाच्छब्दलक्षणे ।<br>
व्यक्तिपक्षाभिधानाच्च संशयः प्रतिभाति नः ॥</p>
<p>कथं लक्षणसंबन्धश्रिन्तायाः प्रकृतेन वा ।<br>
स्मृतिमूलविचारेण वक्तव्यं त्विदमादितः ।</p>
<p>इयं प्रासङिगकी चिन्ता साधुशब्दे निरूपिते ।<br>
उदाहृतस्य तस्यैव क्रियतेऽर्थविनिश्चयः ॥</p>
<p>वक्तव्यः पूर्वमर्थश्चेच्छब्दरूपनिरूपणात् ।<br>
न हि वाच्यमविज्ञाय साधुत्वमवधार्यते ॥</p>
<p>अनिश्चितेऽपि वाच्यत्वे व्यक्त्याकृत्योर्विवेकतः ।<br>
साधुत्वं शक्यते ज्ञातुं तेन वाच्यमिहोच्यते ॥</p>
<p>वाच्यमात्रे हि साधुत्वमविज्ञाते न लभ्यते ।<br>
न चाऽऽकृत्या न च व्यक्त्या विना तन्नोपपद्यते ॥</p>
<p>अथ वोक्तेन मार्गेण सर्वा व्याकरणस्मृतिः ।<br>
प्रमाणमिति सिद्धस्य किंचिदत्र विचार्यते ॥</p>
<p>व्यक्तिर्वाच्येति विज्ञानं न सन्मूलमसंभवात् ।<br>
तेन व्याकरणेऽपीदृग् न प्रमाणं स्मृतिर्मता ॥</p>
<p>स्मृतेस्तेनापवादोऽयं प्रामाण्यस्य क्वचित्कृतः ।<br>
युक्तो लक्षणपादाभ्यां पूर्वया चापि चिन्तया ॥</p>
<p>ननु चाऽऽकृतिपक्षेऽपि व्यक्तावेव क्रियाक्रिये ।<br>
शब्दार्थे संभवात्तेन किमर्थैषा विचारणा ॥</p>
<p>यद्यप्येवं न भेदोऽस्ति वेदार्थकरणे नृणाम् ।<br>
दधि विप्रेभ्य इत्यादौ फलं लोके भविष्यति ॥</p>
<p>व्यक्तिपक्षे विकल्पः स्यात्कौण्डिन्ये दधितक्रयोः ।<br>
सामान्यवाक्यदौर्बल्यात्तक्रमेवेतरत्र तु ॥</p>
<p>वेदेऽपि च विशेषोऽस्ति व्रीहिप्रोक्षणचोदके ।<br>
दध्नेत्यादिषुं भेदश्च जायते होमचोदके ॥</p>
<p>प्रोक्षणं पूर्वपक्षेऽपि कर्तव्यं लौकिकेष्वपि ।<br>
व्रीहिषु श्रुतिसामर्थ्याद्बाधित्वा संनिधिक्रमम् ॥</p>
<p>प्रकृतेष्वेव सिद्धान्ते श्रुतिसंनिध्यनुग्रहात् ।<br>
तत्रापि कृत्स्नमस्त्येव व्रीहित्वं हि श्रुतीरितम् ॥</p>
<p>एवं होमेऽपि दध्यादौ प्रकृतेऽप्रकृतेऽथ वा ।<br>
प्रकृते श्रुतिवाच्यस्य होमत्वस्यापि संभवात् ॥</p>
<p>सोपपत्तिकमन्यच्च वक्तव्यमनया दिशा ।<br>
कर्तव्या तेन यत्नेन चिन्तेयं सप्रयोजना ॥</p>
<p>ननु गौरितिशब्दादौ सर्वमेतद्विचारितम्+++( [जै सू. ( १-१-५ )]  इत्यत्र वृत्तिकारमतानुवादे शब्दार्थसंबन्धाक्षेपपरिहारग्रन्थे भाष्यकारैरिति शेषः ।)+++ ।<br>
तेन तेन गतार्थत्वात्पुनश्चिन्ता न युज्यते ॥</p>
<p>आकृतेरभिधेयत्वप्रतिज्ञा केवला कृता ।<br>
तत्रेदानीं सहेतुत्वं तस्या एवाभिधीयते ॥</p>
<p>यथा चाऽऽकृतिरित्यादौ भाष्यकारेण चोदितम् ।<br>
पुनरस्याः प्रतिज्ञाया हेतुरप्यभिधास्यते ॥</p>
<p>यद्वोक्तास्तत्र सद्भावः शब्दार्थत्वमिहोच्यते ।<br>
या तु शब्दार्थता प्रोक्ता सेह सिद्धा न चिन्तिता ॥</p>
<p>उक्ते वाऽप्यभिधेयत्वे जातेः सद्भावसिद्धये ।<br>
व्यक्तिर्वाच्या न वेत्येतदगतार्थं विचार्यते ॥</p>
<p>एतच्चिन्ताप्रसिद्धयर्थमिदं तावद्विचार्यते ।<br>
शब्दार्थौ लौकिकौ वेदे किमन्याविति संशयः ॥</p>
<p>एकत्वे सति कर्तव्यो विचारः शब्दवाच्ययोः ।<br>
भेदे तु संशयाभावान्न चिन्तावसरो यतः ॥</p>
<p>शब्दार्थेन न कार्यं हि व्यवहारेऽर्थलक्षणे ।<br>
लौकिकव्यवहारार्थं तेनेदं न विचार्येते ॥</p>
<p>वेदे तु प्रत्यभिज्ञाने शब्दार्थविषये सति ।<br>
विवेकः शक्यते ज्ञातुं प्रतीतेर्वाच्यगम्ययोः ॥</p>
<p>अलौकिके च शब्दार्थे वाच्यवाचकरूपयोः ।<br>
अज्ञातयोर्न जायेत संदेहो वाच्यवस्तुनि ॥</p>
<p>तेन प्रतीतशब्दार्थे निर्णयार्थमिदं पुरा ।<br>
एकत्वं विद्यते नेति चिन्त्यं शब्दाभिधेययोः ॥</p>
<p>[जै॰ सू॰ ( १-१-६ ) ] ।संख्याभावादिति ह्येतन्ननु स्पष्टं निरूपितम् ।<br>
शब्दस्य प्रत्यभिज्ञानान्नान्यतोच्चारणान्तरे ॥</p>
<p>अभेदकारणं चात्र प्रत्यभिज्ञानमेव ते ।<br>
अन्यत्तूपचयत्वेन तेन चिन्ता न युज्यते ॥</p>
<p>लौकिकेष्वेव शब्देषु तत्राभेदः प्रसाधितः ।<br>
वैदिकानामभेदार्थं चिन्तनीयमिदं पुनः ॥</p>
<p>व्यपदेशादिभेदाच्च कथं भेदो न जायते ।<br>
तत्रानुक्तमिदं वक्तुं विचारोऽयं प्रवर्तितः ॥</p>
<p>एकत्वेऽपि च शब्दस्य सिद्धे तत्रेह चिन्त्यते ।<br>
किमर्थो भिद्यते नेति तेनाप्यपुनरुक्तता ॥</p>
<p>अर्थाभेदे च चिन्तेयं शब्दाभेदे तु सत्यापि ।<br>
घटते कस्य वाच्यत्वं व्यक्त्याकृत्योर्द्वयोरपि ॥</p>
<p>व्यपदेशादिभेदेन शब्दे च प्रत्यभिज्ञया ।</p>
<p>भेदाभेदनिमित्ताभ्यां क्रियते संशयोद्भवः ।<br>
किं प्राप्तमुच्यते भिन्नौ शब्दार्थौ लोकवेदयोः ॥</p>
<p>व्यपदेशस्य भिन्नत्वादाख्याया लक्षणस्य च ।<br>
स्वरोच्चारणभेदाच्च लोपव्यत्ययदर्शनात् ॥</p>
<p>स्वरुयूपादिशब्दैश्च स्पष्टभेदैः सह श्रुतेः ।<br>
अनध्यायादिभेदाच्च शूद्रोच्चारणवर्जनात् ॥</p>
<p>अश्ववालादिशब्दानां स्पष्टार्थान्तरदर्शनात् ।<br>
अग्न्यादीनां च भिन्नत्वं भाष्ये यदभिधीयते ॥</p>
<p>तदयुक्तं क्रियाभेदे कर्तृभेदो हि नेष्यते ।<br>
हन्तिकर्तृत्वमग्नेश्च पदार्थेभ्यः प्रतीयते ॥</p>
<p>अशाब्दं वहनिशब्दस्य तद्वाच्यं कथमुच्यते ।<br>
हननं किं कृतं नेति प्रमाणं चात्र नास्ति नः ॥</p>
<p>असता कथमन्यत्वं कर्मणाऽतः प्रतीयते ।<br>
अपूर्वे वृत्रशब्दार्थे क्रियाशब्देऽप्यलौकिके ॥</p>
<p>हन्तिकर्तरि वहनित्वं कथमध्यवसीयते ।<br>
स्तुतिमात्रपरत्वाच्च न वह्नित्वं विधीयते ॥</p>
<p>अक्रियत्वाच्च भाष्योक्तैर्वाक्यैरित्यभिधास्यते ।<br>
तेनोक्तस्यैव शब्दस्य त्रिवृदादेर्नवादिषु ॥</p>
<p>वृत्तिरर्थेष्वपूर्वेषु वक्तव्या भेदसिद्धये ।<br>
+++(लोकवेदयोः शब्दार्थानामनन्यत्वनिरूपणावसरे भाष्यकार इति शेषः ।)+++यच्चान्यदिदमित्याह रूपभेदं क्रियाश्रुतेः ॥</p>
<p>तदसत्यं न शब्दस्य भेदोऽर्थगुणकारितः ।<br>
तेन स्वरादिभेदेन वक्तव्या भिन्नरूपता ॥</p>
<p>पूर्वोक्तेनैव मार्गेण नार्थभेदनिबन्धना ।<br>
तस्माच्छब्दार्थयोर्भेदः स्पष्ट इत्यवधारिते ॥</p>
<p>तावेव वेदे शब्दार्थौ लोके याविति भाष्यते ।<br>
वेदस्यैव प्रसज्येत सकलस्याप्रमाणता ॥</p>
<p>अविज्ञातार्थसंयोगात्स्थितप्रामाण्यबाधया ।<br>
प्रयोगस्याग्निहोत्रादेश्चोदनायाश्च जायते ॥</p>
<p>अभावः प्रत्ययार्थस्य विधेरप्रतिपादनात् ।<br>
अर्थान्तरे च शब्दस्य न प्रयोगो विधीयते ॥</p>
<p>वेदेनाशास्त्रहेतुत्वात्संबन्धस्येति हि स्थितम् [जै॰ सू॰ ( ३-२-२ ) इत्यत्र ।]  ।<br>
किं चाविभक्तरूपत्वं प्रत्यभिज्ञायते स्फुटम् ॥</p>
<p>वैदिकेष्वपि शब्देषु प्रत्यक्षेण पुनःपुनः ।<br>
यद्वा विभागशब्देन शब्दस्योच्चारेण सति ॥</p>
<p>गोत्वबुद्धेः समानत्वान्न भेद इति कीर्त्यते ।<br>
लक्षणस्याविभक्तत्वं शब्दानां वेदमुच्यते ॥</p>
<p>सर्वथा शक्यते भेदो न वक्तुं शब्दवाच्ययोः ।<br>
एकत्वे याज्ञिकानां च प्रसिद्धिरनुगृह्यते ॥</p>
<p>मीमांसा चापि वेदार्थतत्त्वनिर्णयकारणम् ।<br>
व्यपदेशादिभेदैश्च न भेदोऽत्रानुमीयते ॥</p>
<p>प्रत्यक्षप्रत्यभिज्ञाने वेदशब्देऽन्यरूपता ।<br>
व्यपदेशादिभेदश्च स्वरभेदादिकारितः ॥</p>
<p>स्वरादयश्च भिद्यन्ते वेदत्वात्किमिहोच्यते ।<br>
स्वरुयूपादिशब्दानामन्यत्वेनेतरत्र च ॥</p>
<p>नान्यत्वं युज्यते बाधात्प्रत्यक्षप्रत्यभिज्ञया ।<br>
वचनाद्धर्मभेदस्तु शूद्रवर्जितताऽपि वा ॥</p>
<p>धर्मावुच्चारणस्यैतौ न शब्दस्य स्वरश्च यः ।<br>
अश्ववालादिशब्दार्थभेदे वचनकारिते ॥</p>
<p>न च भिन्नत्वमन्येषु प्रज्ञातार्थेषु युज्यते ।<br>
उत्तानानां च केषांचिद्वहतां न विधीयते ॥</p>
<p>गोत्वं तेषामसिद्धत्वात्पदार्थाग्रहणादपि ।<br>
विधेरन्यस्य शेषत्वात्स्तुतिरेषाऽवगम्यते ॥</p>
<p>उत्तानेत्यादिका तेन नातो भेदः प्रतीयते ।<br>
तस्माद्यावेव शब्दार्थौ लोके पूर्वं निरूपितौ ॥</p>
<p>वेदे तावेव विज्ञेयाविति सिद्धं प्रमाणवत् ।<br>
यद्वा चैवं तदा युक्ता चिन्तेयं क्रियतेऽधुना ॥</p>
<p>किमाकृतेः पदार्थत्वं किं व्यक्तेः किं द्वयोरिति ।<br>
बहवः प्रतिभान्त्यत्र पक्षाः प्रतिपदं च ये ॥</p>
<p>ते च सर्वेऽभिधीयन्ते व्यामोहविनिवृत्तये ।<br>
गौरित्युच्चरिते सप्त वस्तूनि प्रतिभान्ति नः ॥</p>
<p>जातिर्व्यक्तिश्च संबन्धः समूहो लिङ्गकारके ।<br>
संख्या च सप्तमी तेषामष्टपक्षी द्वयोर्द्वयोः ॥</p>
<p>किं जातिरेव शब्दार्थो व्यक्तिरेवाथ वोभयम् ।<br>
किं विकल्पोऽथ संबन्धः समुदायो निरूप्यताम् ॥</p>
<p>जातिर्व्यक्तिविशिष्टा वा व्यक्तिर्जातिविशेषिता ।<br>
जातिसंबन्धयोरेवं सामान्यसमुदाययोः ॥</p>
<p>जातिकारकयोश्चैवं संख्यासामान्ययोरपि ।<br>
लिङ्गसामान्ययोरेवमेकैकस्येतरैः सह ॥</p>
<p>अष्टौ पक्षा नियोक्तव्याः षङ्भिः प्रत्येकमुक्तवत् ।<br>
एवमानन्त्यमेतेषां पक्षाणामिह गम्यते ॥</p>
<p>पूर्वपक्षेऽपि चत्वारो भाष्ये चैते प्रदर्शिताः ।<br>
व्यक्तेरेवाभिधेयत्वं द्वयोर्वा स्वप्रधानयोः ॥</p>
<p>व्यक्तेर्जातिविशिष्टाया विपरीतमथापि वा ।<br>
उपन्यासेन चैतेषां ज्ञेयाः सर्वे प्रपञ्चिताः ॥</p>
<p>निराकरणयुक्त्या च निषिद्धा इति नोदिताः ।</p>
<p>तेनाऽऽद्यौ द्वावेव पक्षौ विचार्येते किमाकृतिः शब्दार्थो व्यक्तिरिति । भाष्यकारेण च संशयकारणमुक्तं <strong>सामान्य</strong>प्रत्ययाद्वयक्तौ च <strong>क्रियासंभवादिति</strong> । एतदयुक्तं, व्यक्तेरपि प्रतीयमानत्वात्कथं जातेरेव प्रतीतिरुपन्यस्यते । यदि च व्यक्तिर्न संप्रतीयेत ततः संशय एव न स्यात्किमभिधीयतेऽनेनेति । न च क्रियासंभवोऽभिधेयत्वे कारणं व्यक्त्यन्तराणामपि प्रसङ्गात् । तेन पूर्वोक्तमेव संशयकारणं मन्तव्यम् । प्रयोगप्रतीत्योः साधारणत्वाच्छास्त्रान्तरे व्यक्तिपक्षाभ्युपगमात्संशयः । यद्वा शब्द उच्चारिते सामान्यप्रत्ययाद् व्यक्त्याकृत्योः सामान्यात्तुल्यात्प्रत्ययाद् व्यक्तौ च शब्दादाकृतावालम्भनस्पर्शनश्येनसदृशचयनादिक्रियासंमवात्सामान्ये व्यक्तौ च प्रत्ययात्क्रियासंभवादिति चोक्तम् । <strong>का पुनराकृतिः का व्यक्तिरिति</strong> । कथं पुनरयं प्रश्नो यदा गौरित्येतस्य शब्दस्य कोऽर्थ इत्यत्र जातिर्निरूपिता । नैष दोषः । येनैतन्न ज्ञातमसौ पृच्छति का पुनराकृतिः का व्यक्तिरिति । संदेहाद्वाऽत्र पुनरुभयस्मिन्प्रतीयमाने का व्यक्तिः कियती वा जातिरिति । वैपरीत्येन वा कश्चित्पृच्छति यदा शाबलेयादिपिण्डान्न किंचिद् व्यक्तं वस्त्वन्तरं भिन्नमुपलभ्यते तदा कुतोऽयं विवेको व्यक्तिरियं जातिरियमिति । अथ वा व्यवहारार्थं सर्वैव चिन्ता क्रियते जातेश्च पदार्थत्वेऽपि व्यक्तौ क्रियासंभवान्निष्प्रयोजना चिन्ता यतस्त्वसौ प्रयत्नेनैतद्विचारयति । तेन नूनं काऽप्यस्य पिण्डादत्यन्तभिन्नव्यवहारयोग्या जातिरभिप्रेतेत्यभिप्रायः । तत्राऽऽह । <strong>द्रव्यगुणकर्मणां सामान्यमात्रमाकृतिरिति</strong> । यौ तावदज्ञानसंशयवादिनौ तयोः स्वरूपकथनमात्रेणैव निराकरणं वक्तव्यम् । यस्तु विपरीतवादी तस्यैव निराकरणमभिधीयते । यद्यपि जातिर्व्यक्तेरत्यन्तभिन्ना नोपलभ्यते तथाऽपि शबलाकारे तस्मिन्नुपलभ्यमाने सामान्यबुद्धेरालम्बनं प्रथमपादोक्तेन न्यायेनाऽऽकृतिरितरा व्यक्तिः । न चानेन ग्रन्थेन जातेः सद्भावः प्रमाणं वा प्रतिपाद्यते व्यक्तेर्विवेकः केवलः कथ्यते । तेनैवाभिप्रायेण मात्रशब्दप्रयोगोऽन्यथा तस्य गतार्थतैव भवेत् । यदप्युक्तं नूनं काऽप्यत्यन्तभिन्ना जातिरभिप्रेतेति । तस्याप्युत्तरं द्रव्यगुणकर्मणां सामान्यमात्रमाकृतिरभिप्रेता नात्यन्तव्यतिरिक्तेति । द्रव्यादीनां च सर्वेषां यत्सामान्यं सत्तारूपं तदनेन निर्दिश्यते, तन्निर्देशेनावान्तरसामान्यानामपि निर्देशसिद्धिः । यद्वा सामान्यशब्दस्य प्रत्येकं संबन्धाद्द्रव्यत्वादीनि त्रीणि सामान्यानि निर्दिश्यन्ते सत्तया व्यवहाराभावात् । अथ वा मात्रशब्दप्रयोगाद्द्रव्यादिषु यावन्त्यवान्तरसामान्यानि महासामान्यं च तत्सर्वमभिधीयते । <strong>असाधारणविशेषा व्यक्तिरिति</strong> बहुव्रीहिः । असाधारणा विशेषा यस्यां व्यक्तौ सेयमसाधारणविशेषा, न त्वसाधारणाश्च ते विशेषाश्चेति सामानाधिकरण्यं संभवति । उपरिष्टाद्विशेषाधारस्य व्यक्तित्वाभिधानात् । स्मृतेश्च+++(नित्यद्रव्यवृत्तयो विशेषा इति स्मृतिः ।)+++ । तेन सम्यगभिहितं किमाकृतिर्वा व्यक्तिरिति । किं प्राप्तम् । आलम्भनप्रोक्षणविशसनादिप्रयोगचोदनाया व्यक्तिपक्षे भावादाकृतिपक्षे चाभावात् ‘ब्राह्मणो न हन्तव्यः’ ‘सुरा न पातव्या’ इत्यादिप्रतिषेधचोदनायाश्च व्यक्तिपक्ष एव संभवाद्देवदत्त गामभ्याजेत्येबमादिलौकिकव्यवहारचोदनायाश्चोपपत्तेर्व्यक्तिः शब्दार्थ इति निश्चीयते । संख्याकारकोपपत्तेश्च । यदि हि व्यक्तिः शब्दार्थो भवति ततो वृक्षौ वृक्षाभ्यामिति प्रातिपदिकाभिहितासु व्यक्तिषु प्रत्ययाभिहितद्वित्वादिसंख्याकरणादिकारकं वोभयमुपपद्यते, इतरत्र तु जातेरसंख्येयत्वादकारकात्वाच्चोभयमप्यनुपपन्नम् । लाक्षणिकव्यक्त्याश्रयणं चाऽऽपद्येताम् । तथा च सर्ववैदिकवाक्यार्थानां लाक्षणिकत्वं स्यात् । व्यक्तिपक्षे च पुरुषो देवदत्त इति मुख्यशब्दसामानाधिकरण्योपपत्तिः । जातिपक्षे लाक्षणिकद्वारं सामानाधिकरण्यं कल्पयितव्यं भवेत्तेनापि व्यक्तेः पदार्थत्वमवसीयते । ‘पशुमालभेत’ इति च श्रुतेर्हृदयजिह्वादिभिर्व्यक्त्यवयवैरुपरिष्टाद् व्यवहारो दृश्यते न जांत्या कर्मभिश्च द्रव्यस्यापेक्षितत्वाद् । व्यक्तिपक्षेऽपेक्षिताभिधानं नेतरत्र, सिद्धस्वरूपायाश्च व्यक्तेरभिधेयत्वं युक्तं नाप्रसिद्धाया जातेरतो व्यक्तिः शब्दार्थः । किमित्युभयं वाच्यं नाऽऽश्रीयते प्रयोगप्रतीतिक्रियोपपत्तेरिति चेत् । न । अनेकशक्तिकल्पनाप्रसङ्गादेकाभिधानेनैव संबन्धादितरत्र प्रतीतेरुपपन्नत्वाद् व्यक्तेरेवाभिधेयत्वम् । सामान्यप्रत्ययः कथमिति चेद् व्यक्तिसंबन्धादुपपत्स्यते । यत्रैव क्रियानुपपत्तिस्तत्रैवार्थापत्त्या व्यक्तिवचनत्वं युक्तम्, अन्यत्र तु पूर्वप्रतीतेर्जातिवचनत्वमेव न्याय्यमिति चेत् । न । उक्तमार्गेणानेकशक्तिकल्पनादिदोषप्रसङ्गात् । अवनस्थितशब्दार्थसंबन्धापत्तेः संशयापत्तेश्च । व्यक्तिवादिनः कथं निर्निमित्तता व्यक्त्यन्तरे शब्दस्य प्रवृत्तिरिति चेदाकृतिचिह्ननिमित्तत्वाद् व्यक्त्यन्तरे प्रयोगस्याविरोधः । भाष्यकारस्तु <strong>कथं सामान्यावगतिः—इत्युपन्यस्य, आकृतिश्चिह्नभूता भविष्यतीत्युत्तरं</strong> ददाति, तदसंबद्धम् । कथं सामान्यप्रत्ययः कारणे पृष्टे व्यक्त्यन्तरप्रयोगनिमित्तं कथ्यते । तेनाध्याहारेणैतद् व्याख्येयम् । कथं सामान्यावगतिरिति चेत् । व्यक्तिसंबन्धात् । कथं व्यक्त्यन्तरे प्रयोगः, चिह्नत्वादाकृतेरित्येवम् । यद्वा कथं सामान्यावगतिरिति तेदित्युपन्यस्ते पूर्वपक्षवादी सामान्यावगतिमपह्नोतुमशक्नुवन्नाकृतिविशिष्टव्यक्त्यभिधानपक्षं परिगृह्णात्याकृतिश्चिह्नभूता विशेषणभूताऽभिधेया भविष्यति । अतश्च तत्प्रतीतिरचोद्या । तेन केवला विशिष्टा वा व्यक्तिः शब्दार्थः । तथा च ‘षङ् देया’ इत्येवमादिषु षडादिका संख्योपपत्स्यते । अन्यं तद्वर्णमिति च व्यक्त्यन्तरेऽन्यशब्दोपपत्तिस्तद्धर्मता च भविष्यति । अन्यथा व्यक्त्यन्तरानयनेऽपि जातेरनन्यत्वादगुणत्वाच्चोभयमनुपपन्नं, तस्माद् व्यक्तिः शब्दार्थ इति प्राप्तेऽभिधीयते । नैतद् व्यक्तिः शब्दवाच्येति किं त्वाकृतिः पदार्थ इति विज्ञायते । ‘श्येनचितं चिन्वीत’ इति श्रवणात् । अत्र हि श्येनव्यक्तिं चयनेन कुर्यादाकृतिं वेति वाक्यार्थौ स्याताम् । यावदिष्टकाभिः श्येनव्यक्तेः कर्तुमशक्यत्वात् स्नाय्वादिभिरप्यनिर्वृत्तेरिष्टकाबाधाच्छेनव्यक्तेः प्रयोजनकल्पनाच्चिनोतेरमुख्यार्थत्वात् ‘कर्मण्यग्न्याख्यायाम्’ [पा॰ सू॰ ( ३—२—९२ ) ।]  इति स्मृतिपरित्यागप्रसङ्गाच्च चयनेन श्येनव्यक्तिं कुर्यादित्येवं तावन्नोपपद्यते । तथाऽऽकृतेरपीष्टकाभिः कर्तुमशक्यत्वाद्दैवनिर्मितत्वात्प्रयोजनकल्पनाच्चिनोतेरयथार्थत्वप्रसङ्गात्स्मृतिबाधाच्चाऽऽकृतिं कुर्यादित्यपि नोपपद्यते । परिशेषाच्छयेनमिव चितमग्निस्थलं चयनेन निर्वर्तयेदिति वाक्यार्थः, ततश्च यया कया चिच्छयेनव्यक्त्या सदृशस्याग्नेश्चेतुमशक्यत्वात्सर्वव्यक्तिसादृश्यासंभवादतीतानागतव्यक्तिसादृश्यानुपपत्तेश्च श्येनाकृतिसादृश्यसंपत्तिसंभवाच्चाऽऽकृतिः शब्दार्थं इति निश्चीयते ।</p>
<p>अथ कस्माच्छयेनव्यक्तिभिश्चयनचोदनेयं नाऽऽश्नीयते ‘श्येनचितं चिन्वीत’ इति । तत्र भाष्यकारेणोत्तरं दत्तम् । <strong>ईप्सिततमो ह्यसौ श्येनशब्देन निर्दिश्यत इति</strong> । तदयुक्तम् । न ह्यत्र श्येनशब्दः स्वार्थो, न च सकलश्येनचिच्छब्दोत्तरकालं श्रुतत्वाद् द्वितीयायास्तद+++(नच श्येनशब्दो द्वितीयान्त इत्यर्थः ।)+++न्तो, येनेप्सिततमार्थप्रतिपादकः स्यात् । तेन कर्मण्यग्न्याख्यायामिति स्मृतेः श्येनशब्दार्थस्य करणत्वं निषेद्धव्यम् । कर्मणि हि कारके चिनोतेः क्विप्प्रत्ययः स्मर्यते यदि चिनोतिरग्न्याख्या भवति । न च चिनोतेः केवलस्याग्निवचनत्वं संभवति । तेन क्विबन्तचिनोतिश्रुतेः श्येनचिच्छब्दस्य सकलस्याग्निवचनत्वं निश्चीयते न श्येनशब्दस्य पृथगर्थता । तेन श्येनशब्दार्थः करणतया विज्ञायते । यदि वाऽसौ करणं स्यात्ततो लक्षणाभावात्तृतीयासमासवचनानुपपत्तिर्भवेत् । तृतीया चाश्रुता काल्पनीया । श्रुतकरणत्वे इष्टकापरित्यागश्च स्यात् । सत्यां च गतौ प्रतिषिद्धानेकश्येनव्यक्तिहिंसा जायते तेन करणत्वानुपपत्तेः श्येनमिव चितमग्निं चिन्वीतेति वाक्यार्थोऽतश्चोक्तेन न्यायेनास्य वाक्यस्याऽऽकृतिपक्षे संभवादाकृतिः पदार्थ इति । नैतदेवम् । न हि चयनक्रियासंभवमात्रेणाऽऽकृतेरभिधेयत्वं लभ्यते । व्यक्तिपक्षेऽभ्युपलम्भनादिक्रियासंभवात् । बहुत्वाच्चालम्भनादिवाक्यानां तदन्यथानुपपत्त्या व्यक्तेरेव पदार्थत्वमवसीयते । अथाऽऽकृतिपक्षेऽपि व्यक्तिलक्षणया तान्युपपत्स्यन्त इत्युच्यते तदैतदपि शक्यमेव वक्तुं श्येनवाक्ये व्यक्तिराकृतिलक्षणार्थेति । युक्ता चैकत्र लक्षणा नेतरेषु बहुषु । अगत्या वा तृतीयासमासाश्रयणं श्येनवाक्ये करीष्यते । संख्याकारकाद्युपपत्तिश्च व्यक्तिपक्षे तेन व्यक्तिः शब्दार्थ इति स्थितेऽभिधीयते जातिरभिधेयेति । कुतः—</p>
<p>पूर्वं सामान्यविज्ञानाच्चित्रबुद्धेरनुद्भवात् ।<br>
गामानयेतिवाक्याच्च यथारुचिपरिग्रहात् ॥</p>
<p>गोशब्दोच्चारणे हि पूर्वमेवागृहीतासु व्यक्तिषु सामान्यं प्रतीयते तदाकारज्ञानोत्पत्तेपश्चाद्व्यक्तयः प्रतीयन्तेऽतश्चाऽऽकृतिप्रत्ययस्य निमित्तान्तराभावाद्व्यक्तिप्रत्यये च पूर्वप्रतीतसामान्यनिमित्तत्वादाकृतिः शब्दार्थ इति विज्ञायते । यदि च व्यक्तयोऽभिधेया भवेयुस्ततस्तासां चित्रखण्डभुण्डादिविशेषस्वरूपग्रहणाद्विचित्रा शब्दोच्चारणे बुद्धि स्यात् । एकाकारा तूत्पद्यते । तेनाप्याकृतिः शब्दार्थ इति निश्चीयते । गामानयेति चोदितेऽर्थप्रकरणाभावे यां कां चित्सामान्ययुक्तां व्यक्तिमानयति न सर्वां न विशिष्टाम् । यदि च व्यक्तेरभिधेयत्वं ततः सर्वासां युगपदभिहितत्वादशेषानयनं स्यात् । या वाऽभिधेया सैवैकाऽऽनीयेत यतस्त्वविशेषेण जातिमात्रयुक्ताऽऽनीयते तेनापि सामान्यस्य पदार्थत्वं विज्ञायते । व्यक्तिपक्षे च सर्वा वा स्वतन्त्रा व्यक्तयोऽभिधीयेरन् व्यक्तिविशिष्टो वा समुदायः का चिद्वैका व्यक्तिरिति । तत्र सर्वव्यक्त्यभिधानं तावदयुक्तम् । अनेकवाचकशक्तिकल्पनाप्रसङ्गादनित्यशब्दार्थसंबन्धापत्तेरशेषव्यक्तिग्रहणाशक्तेश्च संबन्धाग्रहणे सति व्यवहारानुपपत्तेः । नित्यवद् गोशब्दस्याष्टशब्दवद्बहुविषयत्वादेकवचनद्विवचनश्रुत्यसंभवाद्गोशब्दाभिहितासु च सर्वव्यक्तिषु शुक्लगुणाभावे गौः शुक्ल इति सामानाधिकरण्यासंभवात् । ‘<strong>पशुना यजेत</strong>’ इति च पशुशब्दोपात्ताभिः सर्वव्यक्तिभिर्यागस्य कर्तुमशक्यत्वात्ततश्च वेदाप्रामाण्यप्रसक्तिः । एवं समुदायपक्षोऽपि न संभवति । तत्रापि हि विशेषणत्वेन व्यक्तयोऽभिधातव्यास्ततश्चोक्तदोषप्रसङ्गः । व्यक्तिव्यतिरिक्तसमुदायकल्पना, तेन च व्यवहाराभावादभिधानानर्थक्यं समुदायिविनाशे च तस्याप्यनित्यत्वादनित्यशब्दार्थसंबन्धप्रसङ्गः । <strong>समुदायस्य चैक</strong>त्वादद्विवचनबहुवचनानुपपत्तिः सामानाधिकरण्यासंभवश्च । तेन चामूर्तेन यागाद्यसंभवाद्वेदस्याप्रामाण्यम् । अथैका व्यक्तिरभिधीयत इत्युच्यते तत्रापि संबन्धानित्यत्वं, काऽसावभिधीयत इत्यज्ञानाद्वयवहाराणामसंभवः सामान्यप्रत्ययानुपपत्तिर्द्विव<strong>चन</strong>बहुवचनाभावप्रसङ्गः । प्राक् चाभिधेयव्यक्त्युत्पत्तेरुत्तरकालं च प्रयोगासंभवः । समाने च गोत्वे प्रतीतौ चेयमभिधीयते नेयमिति विशेषका<strong>रणं</strong> नास्ति । अतः परं भाष्यार्थः । यदि चैका व्यक्तिरभिधेया भवेद्वयक्त्यन्तरे प्रयोगो न स्यादभिधेयव्यक्ते स्तत्राभावादत्यन्तविलक्षणत्वाच्च, सामान्यविशेषविनिर्मुक्ता हि व्यक्तिरित्युच्यते । न च सामान्यविशेषौ मुक्त्वा व्यक्त्यन्तरेऽन्यदस्ति येन शब्दप्रयोगः स्यात् । ननु च यथैवैका सामान्यविशेषविनिर्मुक्ता तथा द्वितीया यतश्च यथैवैकस्यां सामान्यविशेषविनिर्मुक्तायां शब्दस्य प्रवृत्तिरेवमविशेषादितरत्रापि भविष्यति । यदि सामान्यरूपं विशेषरूपं वा व्यक्त्यन्तरं स्यात्ततो विलक्षणत्वाच्छब्दो न प्रवर्तते, यदा तु तदप्युभयविनिर्मुक्तं रूपं तदा तुल्यरूपत्वादयुक्ता शब्दस्य प्रवृत्तिरिति । यद्येवं सामान्यविशेषविनिर्मुक्तत्वादेकत्रेतरत्र च शब्दो वर्तते हन्त तर्हि सामान्यविशेषविनिर्मुक्तत्वमेव सामान्यं शब्दस्याभिधेयं स्यादिति सिद्धो नः पक्षः । तस्याऽऽकृतिशब्दवाच्यत्वे केवलं भवतः प्रद्वेष इति । पूर्वपक्षवाद्याह नैवं मयोच्यते सामान्यविशेषविनिर्मुक्तत्वाद्वयक्तौ शब्दो वर्तते व्यक्त्यन्तरे वेति, किं तु सामान्यविशेषव्यतिरेकेणान्यापोहवद्वयक्तिः कथ्यते । तत्र कथं सामान्यमेव तर्हि वाच्यमित्युच्यते यो ह्यर्थः सामान्यस्य विशेषाणां चाऽऽश्रयः सा व्यक्तिर्न सामान्यविशेषौ । ततश्च यथैवैकस्यां सामान्यविशेषव्यतिरिक्तायां व्यक्तौ शब्दस्य वृत्तिस्तथाऽन्यस्यामपि भविष्यति । सिद्धान्तवाद्याह—यदि तावत्सामान्यविशेषविनिर्मुक्तत्वाच्छब्दो वर्तते ततः सामान्यमेव वाच्यम् । अथ समानं निमित्तं नास्ति तदा व्यक्त्यन्तरे वृत्तिर्न प्राप्नोति । तदभावेऽपि चेद्वर्तेत ततोऽश्वव्यक्तावपि वृत्तिप्रसक्तेरतिप्रसङ्गः स्यादिति । नैवम् । सामान्यनिरपेक्षायामेव शब्दप्रवृत्तौ प्रयोगकृतव्यवस्थाश्रयणान्नातिप्रसङ्गो भविष्यति, । यद्येवं प्रयोगवशेन शब्दो वर्तेत ततोऽद्य जातायां गवि न दृष्ट इति शब्दो न प्रवर्तेत तेन प्रयोगकृता चेव्द्यवस्था क्व चिदप्रसङ्गो न चेदतिप्रसङ्ग इति । यत्तु भिन्नासु व्यक्तिषु सामान्यप्रत्ययो न प्राप्नोत्ययमपि गौरयमपीति तदिहातिप्रसङ्गापादनेन न संबध्यत इति व्यक्त्यन्तरे प्रयोगो न प्राप्नोतीत्यस्मिन्नवसरे वक्तव्यम् । शक्त्या तर्हि व्यवस्था भविष्यति, यत्र शक्तः शब्दस्तत्र वर्तिष्यते प्रयोक्ष्यते च यत्र तु शक्तिर्नास्ति तत्र प्रयोगप्रवृत्ती न भविष्यतस्ततश्च गोव्यक्तिष्वेव शक्तेः प्रयोगव्यवस्था भविष्यति । नैवमपि व्यवस्था लभ्यते । प्राक् प्रयोगाच्छब्दशक्तेरविज्ञानात्प्रयोगप्रतीत्यधीनं हि शब्दशक्तिज्ञानं तत्कथमिवानुत्पन्नं प्रयोगकाले व्यवस्थाकारणत्वेनाऽऽश्रयितुं युक्तम् । यद्यपि श्रोता प्रयोगाच्छक्तिं जानाति तथाऽपि प्रयोक्त्रा कथं ज्ञातं गोव्यक्तावयं शक्तः शब्दो नाश्वव्यक्ताविति, तेनाश्वव्यक्तावपि प्रयोगः प्राप्नोति । जात्या किमिति व्यवस्था नाऽऽश्रीयते यत्र गोत्वमुपलक्षणं तत्र शब्दो वर्तिष्यते यत्र तन्नास्ति तत्राश्वव्यक्त्यादौ वृत्तिर्न भविष्यति ततश्च व्यवस्थासिद्धिरिति । सत्यमेवं सिध्यति, किं त्वापन्नो भवानस्मत्पक्षमाकृतिर्वाच्येति । न ह्यनभिधाय गोत्वमुपलक्षणं गोव्यक्तावेव प्रयोगव्यवस्था लभ्यते तच्चेदभिहितं सिद्धमाकृतिशब्दार्थत्वमिति । पूर्वपक्षवादी तु द्वितीयं पूर्वपक्षमुपन्यस्यति सत्यमाकृतिरभिधीयते किं तु गुणत्वेन स्थिता व्यक्तिः प्राधान्येन शब्दार्थः । न चाऽऽवयोरुभयं नाभिधीयत इति प्रतिज्ञा । कस्य चित्प्राधान्येन किं चिदभिधेयतया विवक्षितं किं चिद्गुणत्वेन, तदुक्तं <strong>व्यक्तिः प्राधान्येनाभिधेयेति</strong> । एवं सति प्रयोगव्यवस्थोभयप्रतीतिश्च तथाऽऽलम्भनादिक्रियोपपत्तिश्च भविष्यति । इतरस्त्वाह—मैवं लभ्यते । जातिश्चेत्पूर्वमभिधेयत्वेनाभ्युपगताऽत्रैव शब्दस्योपक्षीणशक्तित्वान्न व्यक्तिवचनता लभ्यते । न चाऽऽकृतिसंवेदनेनापि व्यक्तिप्रतीतेरन्यथाऽप्युपपन्नत्वात्सत्यां गतावनेकार्थता युज्यतेऽभ्युपगन्तुम् । अर्थापत्त्या च शब्दस्य वाचकशक्तिः कल्प्यते । सा च यदा व्यक्तिप्रतीतेरन्यथाऽप्युपपन्नत्वात् क्षीणा तदा वाचकशक्तिकल्पनायां प्रमाणं नास्ति । न च सामान्यविशेषवचनत्वं शब्दस्य दृष्टमक्षादिशब्दानामनेकसामान्यवचनत्वात् । अन्वयव्यतिरेकाभ्यां च व्यक्तेरशब्दार्थत्वं निश्चीयते । अनुच्चरितेऽपि शब्दे प्रतीतसामान्यस्य व्यक्तिप्रतीतेः श्रुतिशब्दस्यापि चागृहीतसामान्यस्य व्यक्तिप्रत्ययाभावात्तेनाऽऽकृतिरेव शब्दार्थ इति । सांप्रतं पक्षान्तरमुपन्यस्यति । अथ व्यक्तिविशिष्टायामाकृतौ किमिति न वर्तते । तदेतत्प्रयोगप्रतीतिक्रियासंभवत्वेन वा पक्षान्तरमुपन्यस्तम् । यद्वा व्यक्तेरेव शब्दार्थत्वं साधयितुमिदमुच्यतेऽनेनाभिप्रायेण, कदा चित्सिद्धान्तवाद्याकृतेः शब्दार्थत्वमनेनाभ्युपगतमेवाऽऽलम्भनादिक्रियासंभवश्च भविष्यतीत्यनेनाभिप्रायेण व्यक्तेरपि गुणत्वेनाभिधानमिच्छति ततोऽहं पूर्वं तावद्विशेषणे वर्तितुमर्हतीति व्यक्तिवचनत्वमेव साधयिष्यामीति । इतरस्तु तदभिप्रायं ज्ञात्वोत्तरं वदति व्यक्त्यन्तरविशिष्टायां प्रयोगो न प्राप्नोतीति । यदि हि व्यक्तिविशिष्टा जातिरभिधीयते ततो व्यक्त्यभिधानपक्षोक्तदोषप्रसङ्गः, अनेकशक्तिकल्पनादिरूपो व्यक्त्यन्तरे प्रयोगश्च न प्राप्नोति विशेषणस्यान्यत्वादिति । तेन जातिरेव शब्दार्थः । ननु गुणभूता प्रतीयतेऽतश्चान्येन प्रधानेनाभिधेयेन भवितव्यमिति । नैवं शब्देन तावत्सैवाभिधीयते । यदि विवक्षावशेनार्थाद्गुणत्वं प्राधान्यं वा भवति भवतु नाम न तावता शब्दाभिधेयत्वं व्याहन्यते । यदा चासौ शब्देनाभिधीयते तदा गुणत्वं नैव प्रतीयते तेनार्थाद्गुणत्वप्रतीतिरदोषः । ननु पूर्वपक्षोक्तैः कारणैर्व्यक्तेरेव शब्दार्थत्वं युक्तं व्यक्त्यन्तरे प्रयोगो न प्राप्नोतीति चेत् । आकृतिश्चिह्नभूता भविष्यति । यथाऽनभिधीयमानमपि काकनिलयनं देवदत्तगृहशब्दस्य स्वार्थमभिदधतश्चिह्नभूततां प्रतिपद्यते तद्वदाकृतिश्चिह्नं व्यक्त्यभिधाने भविष्यति । भाष्यकारेण तु दण्डिशब्दो दृष्टान्तत्वेनोपात्तो यथा तेन न नाम किल दण्डोऽभिधीयते । अथ च दण्डविशिष्टः पुरुषः प्रत्याय्यते तद्वदाकृतावपीति । ननु दण्डिशब्दे प्रकृत्या दण्डोऽभिधीयत एव कथमुच्यते न च तावद्दण्डोऽभिधीयत इति । कथं चोपलक्षणत्वेनाऽऽकृतावुपन्यस्तायां विशिष्टः प्रत्याय्यत इति विशेषणं दृष्टान्ततयोपन्यस्तमिति । नायं दोषः । विशेष्याभिधायकप्रत्ययाभिप्रायत्वाद्दण्डानभिधानस्य । यथा प्रत्ययेन न च तावद्दण्डोऽभिधीयते । अथ च तद्विशिष्टः पुरुषः प्रत्याय्यते तथेहापि भविष्यतीत्यभिप्रायः । यत्तूपलक्षणोपन्यासे विशेषणस्य दृष्टान्तता न युक्तेति । तदुपलक्षणस्यापि विशेषकत्वान्न चोद्यम् । यद्वा केनचित्सामान्येन दृष्टान्तता भविष्यत्यनभिधेयत्वेन विशेषकत्वेन चेत्यदुष्टं, ततश्च सम्यगभिहितं यथा दण्डिशब्दे तद्वदत्रापि भविष्यतीति । एवं चाप्रसङ्गातिप्रसङ्गौ न भविष्यत इति । तदेतन्न युज्यते । युक्तं देवदत्तगृहस्य पुरुषस्य च केवलस्याभिधानं विशिष्टप्रतीतावपि काकनिलयनदण्डयोः प्रत्यक्षदण्डशब्दावगतयोर्विशेषणत्वोपपत्तेः । न तु गोत्वस्यासंनिहितस्येहोपलक्षणत्वं युज्यते । अप्रतीतविशेषणे विशेष्याप्रतीतेः । न च दण्डिशब्दवत्तदवयवेन गोत्वाभिधानं प्रतीमो येन द्वितीयावयवेन व्यक्तेरेवाभिधानं स्यात् । अतश्च यदि तावद्गोत्वमभिधीयते ततस्तदेवोक्तेन न्यायेन वाच्यं भवेत् । अप्रतीतस्य विशेषणत्वासंभवात् । उक्तवदतिप्रसङ्गः शब्दप्रयोगस्य प्राप्नोति । न च यथा दण्डिशब्दः केवले दण्डे <strong>न प्रयुज्यत</strong> इति विशिष्टवचनोऽवधार्यते तद्वदाकृतौ प्रयोगाभावाद्विशिष्टवचनोऽवधारयितुं शक्यते । श्येनचित्यादावाकृतौ प्रयोगदर्शनादन्वयव्यतिरेकाभ्यां च जातिरेव वाच्येत्यवधार्यते श्येनचिद्वाक्ये केवलायामाकृतौ प्रयुक्तत्वात् । क्वचिदपि चाऽऽकृत्या विना व्यक्तिमात्रे प्रयोगादर्शनादेवं येऽपि संबन्धसमुदायादयः पूर्वपक्षास्तेऽप्युक्तेन न्यायेन निराकृतास्तेनाऽऽकृतिरेव शब्दार्थ इति ॥ ३३ ॥</p>
<p>ये त्वाऽऽलम्भनादिचोदनाभावादयो ‘<strong>न क्रिया स्यात्</strong>’ इत्येतत्सूत्रानुभाषिताः पूर्वपक्षोक्ता हेतवस्तेषां सर्वेषामनेन सूत्रेण परिहारोऽभिधीयते—‘<strong>तदर्थत्वात्प्रयोगस्याविभागः</strong>’ इति । तदर्थत्वात्—अपूर्वार्थस्वादालम्भनप्रोक्षणाद्यङ्गानामपूर्वसाधने प्रयोगेण भवितव्यं द्रव्यं चापूर्वसाधनं यागेन स्वसिद्धयर्थमाक्षिप्तत्वान्नाऽऽकृतिरसमर्थत्वात्तदभिधानं तु द्रव्यनियमार्थं प्रतिपत्तव्यं न स्वार्थं जातेरनपेक्षितत्वाददृष्टार्थत्वप्रसङ्गात्साधनत्वाप्रतीतेश्च । यदपि जातेः प्रातिपदिकाभिहितायाः करणत्वं प्रतीयते तदपि द्रव्यनियामकत्वेनैव न साक्षादयोग्यत्वात् । तेनाऽऽकृत्यभिधानस्य द्रव्यनियमार्थत्वाद्द्रव्ये वाऽऽलम्भनप्रोक्षणसंख्याकारकसामानाधिकरण्यादिसंभवाददुष्टता । तदाह—प्रयोगस्याविभाग इत्याकृतिपक्षेऽप्यालम्भनादिप्रयोगस्य द्रव्यादविभक्ततैवेति । अथवाऽऽकृत्यभिधानस्य द्रव्यनियमार्थत्वादुक्तवत्प्रयोगस्याविभाग इति । यद्वा । आकृतिव्यक्त्योरत्यन्तभेदाभावात्कदा चिव्द्यक्तिरूपेण द्रव्यमभिधीयते कदा चित्सामान्यरूपेण यथा विवक्षितं तथा शब्दस्योभयरूपवस्त्वर्थत्वाव्द्यक्त्यभिधानेऽपि न प्रयोगस्य विभागो नानारूपतेति । जातेर्वा व्यक्तितोऽत्यन्तभेदाभावाद् व्यक्तौ कृता धर्मा जातौ कृता एव भवन्तीति न प्रयोगम्य विभागेन प्रयोजनमिति । यद्वा । आकृतिव्यक्त्योरुभयोर्योगार्थत्वाद्धमाणां च  यत्र क्व चन यागसाधने कृतानां प्रयोजनवत्त्वादद्रव्यादविभक्ततेति ।</p>
<p>तस्मादाकृतिपक्षेऽप्यालम्भनादिसंभवादाकृतिरेव शब्दार्थ इति सिद्धम् ॥ ३५ ॥</p>
<p>इति आकृत्यधिकरणम् ॥ ९ ॥ ।</p>
<p>इति श्रीभट्टकुमारिलस्वामिकृतौ मीमांसावार्तिके प्रथमस्याध्यायस्य तृतीयः पादः ।</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/mImAMsA/pUrvA/granthAH/tantravArtikam/1_3/09_AkRtyadhikaraNam/">09 आकृत्यधिकरणम् </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 09 आकृत्यधिकरणम्</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/mImAMsA/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Feb 13 15:11:01 UTC. (<a href="http://google.com/search?q=15%3a11%3a01%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
