<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>मीमांसायां विश्वासटिप्पणयः  | 03 शिष्टाकोपाधिकरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/mImAMsA/pUrvA/granthAH/tantravArtikam/1_3/03_shiShTAkopAdhikaraNam/" rel="alternate" type="application/rss+xml" title="मीमांसायां विश्वासटिप्पणयः" />
    <link href="/mImAMsA/pUrvA/granthAH/tantravArtikam/1_3/03_shiShTAkopAdhikaraNam/" rel="feed" type="application/rss+xml" title="मीमांसायां विश्वासटिप्पणयः" />

    <meta property="og:title" content="03 शिष्टाकोपाधिकरणम्" />
<meta property="og:description" content="शिष्टाकोपे—एवं तावत्पुरुषार्थस्मृतीनामविरोधे विरोधे च प्रमाणत्वाप्रमाणत्वे निरूपिते संप्रति तु क्रत्वर्थानां यज्ञोपवीतोदकाचमनदक्षिणहस्ताचरणस्मृतीनां बहुश्रुत्यर्थमध्यपातिनीनां विरोधाविरोधमात्रमेव विचार्यते । तन्निर्णये तु कृते पूर्वाधिकरणाभ्यां प्रमाणत्वाप्रमाणत्वसिद्धिः ।
कथं पुनर्विरुद्धत्वं कथं वा न विरुद्धता ।
श्रुत्यर्थविगुणत्वेन तदभावेन चेष्यते ॥
यदि यज्ञोपवीतादीनि क्रतुमनुप्रवेश्यमानानि चोदकप्रयोगवचनाभ्यां न परिगृह्यन्ते निराक्रियन्ते वा ततो विरोधः । यदि पुनरानुगुण्यात्प्रकरणादिपठितवत्स्मृत्यनुमितवाक्यसंयोगेन क्रतुमनुप्रविशन्ति न च पूर्वगृहीतं किंचिद्बाधन्ते ततो न विरुद्धानीति । अन्यत्तु दर्शनं सत्यपि विरोधे प्रमाणप्रमेयबलाबलविसंवादात्संदेहः । तथा हि ।
श्रुतिस्मृत्योर्विरुद्धत्वे ज्ञातमेव बलाबलम् ।
धर्मधर्मिविरोधे च धर्मिणो बलवत्तराः ॥" />
<meta property="og:type" content="article" />
<meta property="og:url" content="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/" />

<meta itemprop="name" content="03 शिष्टाकोपाधिकरणम्">
<meta itemprop="description" content="शिष्टाकोपे—एवं तावत्पुरुषार्थस्मृतीनामविरोधे विरोधे च प्रमाणत्वाप्रमाणत्वे निरूपिते संप्रति तु क्रत्वर्थानां यज्ञोपवीतोदकाचमनदक्षिणहस्ताचरणस्मृतीनां बहुश्रुत्यर्थमध्यपातिनीनां विरोधाविरोधमात्रमेव विचार्यते । तन्निर्णये तु कृते पूर्वाधिकरणाभ्यां प्रमाणत्वाप्रमाणत्वसिद्धिः ।
कथं पुनर्विरुद्धत्वं कथं वा न विरुद्धता ।
श्रुत्यर्थविगुणत्वेन तदभावेन चेष्यते ॥
यदि यज्ञोपवीतादीनि क्रतुमनुप्रवेश्यमानानि चोदकप्रयोगवचनाभ्यां न परिगृह्यन्ते निराक्रियन्ते वा ततो विरोधः । यदि पुनरानुगुण्यात्प्रकरणादिपठितवत्स्मृत्यनुमितवाक्यसंयोगेन क्रतुमनुप्रविशन्ति न च पूर्वगृहीतं किंचिद्बाधन्ते ततो न विरुद्धानीति । अन्यत्तु दर्शनं सत्यपि विरोधे प्रमाणप्रमेयबलाबलविसंवादात्संदेहः । तथा हि ।
श्रुतिस्मृत्योर्विरुद्धत्वे ज्ञातमेव बलाबलम् ।
धर्मधर्मिविरोधे च धर्मिणो बलवत्तराः ॥">

<meta itemprop="wordCount" content="2989">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="03 शिष्टाकोपाधिकरणम्"/>
<meta name="twitter:description" content="शिष्टाकोपे—एवं तावत्पुरुषार्थस्मृतीनामविरोधे विरोधे च प्रमाणत्वाप्रमाणत्वे निरूपिते संप्रति तु क्रत्वर्थानां यज्ञोपवीतोदकाचमनदक्षिणहस्ताचरणस्मृतीनां बहुश्रुत्यर्थमध्यपातिनीनां विरोधाविरोधमात्रमेव विचार्यते । तन्निर्णये तु कृते पूर्वाधिकरणाभ्यां प्रमाणत्वाप्रमाणत्वसिद्धिः ।
कथं पुनर्विरुद्धत्वं कथं वा न विरुद्धता ।
श्रुत्यर्थविगुणत्वेन तदभावेन चेष्यते ॥
यदि यज्ञोपवीतादीनि क्रतुमनुप्रवेश्यमानानि चोदकप्रयोगवचनाभ्यां न परिगृह्यन्ते निराक्रियन्ते वा ततो विरोधः । यदि पुनरानुगुण्यात्प्रकरणादिपठितवत्स्मृत्यनुमितवाक्यसंयोगेन क्रतुमनुप्रविशन्ति न च पूर्वगृहीतं किंचिद्बाधन्ते ततो न विरुद्धानीति । अन्यत्तु दर्शनं सत्यपि विरोधे प्रमाणप्रमेयबलाबलविसंवादात्संदेहः । तथा हि ।
श्रुतिस्मृत्योर्विरुद्धत्वे ज्ञातमेव बलाबलम् ।
धर्मधर्मिविरोधे च धर्मिणो बलवत्तराः ॥"/>

      
    

    <script src="/mImAMsA/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/mImAMsA\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/mImAMsA\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/mImAMsA\/edit\/master\/content\/\u0022,\u0022mainSections\u0022:[\u0022purva\u0022],\u0022mainsections\u0022:[\u0022purva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:null,\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/mImAMsA\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/mImAMsA\/pUrvA\/granthAH\/tantravArtikam\/1_3\/03_shiShTAkopAdhikaraNam\/".replace(basePath, "/");
    pageVars.pageParams = {};
    pageVars.pageSource = "pUrvA\/granthAH\/tantravArtikam\/1_3\/03_shiShTAkopAdhikaraNam.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/mImAMsA/webpack_dist/main-bundle.js"></script>
    <script src="/mImAMsA/webpack_dist/transliteration-bundle.js"></script>
    <script src="/mImAMsA/non_webpack_js/disqus.js"></script>
    <script src="/mImAMsA/webpack_dist/ui_lib-bundle.js"></script>
    <link rel="stylesheet" href="/mImAMsA/css/fonts.css">
    <link rel="stylesheet" href="/mImAMsA/css/@fortawesome/fontawesome-free/css/solid.min.css">
    

    <link rel="stylesheet" href="/mImAMsA/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/" />
    <link rel="alternate" hreflang="sa-Deva" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/mImAMsA/" class="btn col border">
            <i class="fas fa-gopuram ">मीमांसायां विश्वासटिप्पणयः <br/> 03 शिष्टाकोपाधिकरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/mImAMsA/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/mImAMsA/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="03 शिष्टाकोपाधिकरणम्">03 शिष्टाकोपाधिकरणम्</h1>
    
    <a id="editLink" class="btn btn-primary"  href="https://github.com/vvasuki/mImAMsA/edit/master/content/pUrvA/granthAH/tantravArtikam/1_3/03_shiShTAkopAdhikaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><strong>शिष्टाकोपे</strong>—एवं तावत्पुरुषार्थस्मृतीनामविरोधे विरोधे च प्रमाणत्वाप्रमाणत्वे निरूपिते संप्रति तु क्रत्वर्थानां यज्ञोपवीतोदकाचमनदक्षिणहस्ताचरणस्मृतीनां बहुश्रुत्यर्थमध्यपातिनीनां विरोधाविरोधमात्रमेव विचार्यते । तन्निर्णये तु कृते पूर्वाधिकरणाभ्यां प्रमाणत्वाप्रमाणत्वसिद्धिः ।</p>
<p>कथं पुनर्विरुद्धत्वं कथं वा न विरुद्धता ।<br>
श्रुत्यर्थविगुणत्वेन तदभावेन चेष्यते ॥</p>
<p>यदि यज्ञोपवीतादीनि क्रतुमनुप्रवेश्यमानानि चोदकप्रयोगवचनाभ्यां न परिगृह्यन्ते निराक्रियन्ते वा ततो विरोधः । यदि पुनरानुगुण्यात्प्रकरणादिपठितवत्स्मृत्यनुमितवाक्यसंयोगेन क्रतुमनुप्रविशन्ति न च पूर्वगृहीतं किंचिद्बाधन्ते ततो न विरुद्धानीति । अन्यत्तु दर्शनं सत्यपि विरोधे प्रमाणप्रमेयबलाबलविसंवादात्संदेहः । तथा हि ।</p>
<p>श्रुतिस्मृत्योर्विरुद्धत्वे ज्ञातमेव बलाबलम् ।<br>
धर्मधर्मिविरोधे च धर्मिणो बलवत्तराः ॥</p>
<p>वक्ष्यति हि “<strong>अङ्गगुणविरोधे च तादर्थ्यादिति</strong>” । न चेह स्मार्तः कस्यचिदपि श्रौतस्य पदार्थस्य बाध आशङ्क्यते क्रमकालपरिमाणानि तु समस्तपदार्थधर्मत्वेन निश्चितानि । तत्र यदि प्रमाणबलाबलं बलीयस्ततो बलवच्छ्रुतिप्रमेयत्वाद्दुर्बलस्वभावैरपि क्रमादिभिराचमनादीनां बाधः प्रमेयबलाबलबलीयस्त्वे तु पदार्थधर्मेभ्यः क्रमादिभ्यः पदार्थत्वेनाऽऽचमनादयो बलीयांस इति सत्यपि स्मृत्याख्यप्रमाणे दुर्बलत्वे बलवदाश्रयानपि स्वरूपेण दुर्बलान्क्रमादीनेव बाधिष्यन्ते ।</p>
<p>किं युक्तमविरुद्धत्वं क्रत्वर्थाङ्गस्मृतेरपि ।<br>
न तदर्थक्रियायां हि श्रुतं किंचन हीयते ॥</p>
<p>यथैव विज्ञातबलाबलैरपि श्रुत्यादिभिः समाख्यापर्यन्तैर्यावन्तः शेषाः प्रमीयन्ते ते सर्वे शेषिकथंभावेन प्रार्थिता इत्थंभावेन सहानारभ्यवादाधीतैर्गृह्यन्ते ।</p>
<p>स्मृत्या तथैव संतुष्ट्या शिष्टाचारेण चार्पिताः ।<br>
गृह्यन्ते भावनाभाव्यैरपूर्वैः साधनांशवत् ॥</p>
<p>कथंभावापेक्षितापूर्वोपकारस्याज्ञातपरिमाणाङ्गसाध्यत्वाद् यावत्किंचिद्येन केनचिदपि प्रमाणेन प्राप्नोति तत्सर्वमङ्गं भवति । तस्मादाचमनादीन्यपि यज्ञप्रयोगाङ्गानीत्युपन्यस्तेऽभिधीयते ॥ ५ ॥</p>
<p>न शास्त्रपरिमाणत्वात्पदार्थोऽभ्यधिको भवेत् ।<br>
शास्त्रितं परिमाणं हि कोऽतिक्रमितुमर्हति ॥</p>
<p>शास्त्रेण हि पदार्थानां परिमाणं त्रिधा गतम् ।<br>
क्रमेयत्ताशुनिर्माणरूपं तदिह बाध्यते ॥</p>
<p>द्वाभ्यां श्रुत्यादिषट्काभ्यां कालेयत्ताक्रमान्स्थितान् ।<br>
पदार्थाः प्रविशन्तो हि बाधेरन्स्मार्तलौकिकाः ॥</p>
<p>सर्वे हि पदार्थाः प्रधानकालान्न विप्रक्रष्टव्या इति प्रयोगवचनेन प्रतिपादितं तत्र स्मार्तशिष्टलोकाचारप्रमाणकपदार्थानुष्ठानविक्षेपाद्दक्षिणैकहस्ताधीनविलम्बितानुष्ठानाच्च प्रधानप्रत्यासत्तिबाधप्रसङ्गः ।</p>
<p>समस्तप्रयोगकालाश्च पूर्वाह्णमध्यंदिनादयोऽतिक्रम्येरन् । क्रमश्च यः श्रुत्यर्थपाठस्थानमुख्यप्रवृत्तिवत्क्रमैरवगतः स च वैदिकपदार्थारूढतया विज्ञाताश्रयप्रमाणपरिमाणः सन्नन्यथात्वं क्षुतादिनिमित्ताचमनव्यवधानात्प्रतिपाद्येत । एवमायासस्रस्तोपवीतपुनःकरणव्यवधानेऽपि योजनीयम् ।</p>
<p>योह्यसावन्तः स्मार्तः पदार्थः क्रियते तदा ।<br>
तस्य क्रमप्रमाणं हि न श्रुत्याद्यवगम्यते ॥</p>
<p>उक्तपरिमाणस्य क्रमस्य नान्यदपि किंचित्प्रमाणमवकल्पते । तथा श्रुत्याद्यवगतप्रचयशिष्टपदार्थपरिमाणमवश्यमध्वर्य्वादिभिरविस्मृतसमस्तपदार्थनिर्माणायावधारणीयम् । ततश्च प्रथमापरिकल्पितपश्चादागतस्मार्तपदार्थानुष्ठाने पूर्वावधारणभ्रंशात्समस्तकृताकृतानिरूपणादनिवृत्तवैगुण्याशङ्कस्य सम्यक्कृतत्वदार्ढ्यनिमित्तसंस्कारपाटवाभावादपूर्वदौर्बल्येन न्यूनफललाभप्रसङ्गः ।</p>
<p>तच्चातिशयवत्सर्वं सार्थवादाद्विधेर्गतम् ।<br>
न्यूनत्वाक्षमयाऽवश्यं विरुद्धां बाधते स्मृतिम् ॥</p>
<p>परिमितश्रुत्याद्युपदेशातिदेशात्मकाङ्गशास्त्रपरिमाणत्वाद्वा न तद्वयतिरिक्ताङ्गशास्त्रावकाशः । सहकर्तव्यापगतेषु च पदार्थेषु सर्वात्मना त्वरमाणस्य यावानेवात्यन्ताशक्त्या कालविप्रकर्षो भवति तावन्मात्रमेव प्रयोगवचनोऽनुमन्यते । शक्तस्तु क्षणमात्रमपि यदि विक्षेपं कुर्यात्तदस्य प्रयोगवचनविधिर्न सहेत । तस्मात्रिविधस्यापि शास्त्रपरिमाणस्यान्यथाकरणान्नाऽऽचमनाद्यविरुद्धमिति । उच्यते ॥ ६ ॥</p>
<p>तेष्वदर्शनाद्विरोधस्येति वा समाप्तिः । अनन्तरसूत्रे विप्रतिपत्त्युपात्तविरोधाभावोक्तेरनुपयुज्यमानत्वादिह च प्रक्रान्तविरोधाभावस्यावश्यवचनीयत्वात् । उपयोगसद्भावेऽपि च काकाक्षिवदनुषङ्गेण तन्त्रेण चोभयसंबन्धात् ।</p>
<p>अपिवा कारणं दृष्टं यस्मादेषु न गृह्यते ।<br>
तस्मान्नाऽऽचमनादीनां क्रतुश्रुतिविरुद्धता ॥</p>
<p>विरोधत्याजितश्रुतिविरुद्धता । विरोधत्याजितश्रुतिमूलस्य हि स्मरणस्य यस्य मूलान्तरमिदं नामेत्येवं संभवदुत्प्रेक्षामात्रेणोपप्लवते तत्राल्पेनैव प्रयासेन निराशङ्कमप्रमाणत्वं निश्चीयते ।</p>
<p>यत्र तूत्प्रेक्षयाऽप्यन्यत्कारणं नावलम्ब्यते ।<br>
अत्यन्तानन्यमूलत्वाच्छ्रुतितस्तत्प्रमाणता ॥</p>
<p>न वाऽऽचमनादिस्मृतेः कामक्रोधलोभद्वेषमानलज्जादिकारणं किंचित्संभाव्यते यन्मूलत्वेन श्रुतिमूलत्वमपह्नूयेत ।</p>
<p>अनन्यमूलिकायां च श्रुतौ मूलेऽवधारिते ।<br>
विरोधेऽपि प्रमाणत्वं स्मृतेः श्रुत्या न वार्यते ॥</p>
<p>इयत्ताक्रमकालाश्च श्रौतत्वाद्बलवत्तराः ।<br>
पदार्थधर्मभावात्तु दुर्बलत्वादबाधकाः ॥</p>
<p>ननु पूर्वभावित्वात्प्रमाणबलाबलमेव प्रमेयबलाबलाज्ज्यायस्त्वेन प्रतिभाति । उच्यते—</p>
<p>नैव तावच्छ्रुतिस्मृत्योः स्वरूपेण विरुद्धता ।<br>
बलाबलपरीक्षा वा प्रमेयद्वारिका हि सा ॥</p>
<p>प्रमेयगतं हि विरोधमालोच्य प्रमाणविरोधबुद्धिर्भवति ।</p>
<p>तद्यस्यामेव वेलायां विरोधो दृश्यते तयोः ।<br>
प्रमेययोः स्वरूपस्थं तस्मादेव बलाबलम् ॥</p>
<p>येषां पदार्थधर्मत्वाद्दौर्बल्यं पूर्वनिश्चितम् ।<br>
न तेषां श्रुत्यवष्टम्भात्तत्पश्चादपगच्छति ॥</p>
<p>पदार्थत्वेन येषां च बलीयस्त्वं निरूपितम् ।<br>
न स्मृतेर्दुर्बलत्वेन पुनस्तदपनीयते ॥</p>
<p>नित्यमेवाप्रमाणं यत्तदेवं बाधमर्हति ।<br>
आपेक्षिकाप्रमाणं तु स्यात्प्रमाणमपेक्षया ॥</p>
<p>न च प्रमेयदौर्बल्यबलीयस्त्वनिबन्धनम् ।<br>
प्राप्तं स्मृतिप्रमाणत्वं प्रमाणस्थेन बाध्यते ॥</p>
<p>न च प्रमेयदौर्बल्ये सत्यपि श्रुतिबाधनम् ।<br>
तावता मन्दतेजस्त्वात्स्मृतिस्तां नैव बाधते ॥</p>
<p>एतदेव श्रुतेः पार्श्वाद्बहु यत्र स्मृतिर्वृथा ।<br>
महास्मृत्याऽपि या काचिन्न शक्या बाधितुं श्रुतिः ॥</p>
<p>युगपत्प्राप्तिहेतुश्च विरोधस्तुल्यकार्ययोः ।<br>
इह तु द्वयमप्येतन्नास्ति तेनाविरुद्धता ॥</p>
<p>कालेयत्ताक्रमाणां हि सर्वान्ते प्राप्तिरिष्यते ।<br>
सुजघन्यप्रमाणोऽपि पदार्थः पूर्वमश्नुते ॥</p>
<p>प्राप्तेषु हि पदार्थेषु क्रमः पश्चादपेक्षते ।<br>
यदा प्राप्तेष्वसौ कॢप्तः केन पश्चाद्विरुध्यते ॥</p>
<p>परिमाणमपि त्वार्थमविस्मरणसिद्धये ।<br>
स्वयमालोच्यते प्राज्ञैः स्मार्तैः सह तदिष्यते ॥</p>
<p>न केनचित्प्रमाणेन पदार्थेयत्ता परिच्छिद्यते । तत्र यदि तेन विनाऽन्ये समस्तपदार्थस्मृतिहेतवो न स्युस्तत एतदप्येकं कारणमिति परिमाणमपि स्थाप्येत । तस्यामपि त्ववस्थायां यथा श्रौतमात्रपरिमाणमसमाप्य समाख्यापर्यन्तप्रापितपदार्थगतपरिमाणावधारणमाश्रीयते तथा स्मृत्याचारपर्यन्तावगतपरिमाणमाश्रयिष्यत इति निर्दोषम् ।</p>
<p>कालोऽपि च प्रयोगाङ्गं सर्वान्ते सोऽपि गृह्यते ।<br>
स्मार्तैः सह ससाहित्यमाशुत्वं वा प्रपत्स्यते ॥</p>
<p>कालो ह्ययं प्रधानस्य सर्वाङ्गसहितस्य यः ।<br>
अङ्गैरविप्रकृष्टत्वमीदृशस्यैव चोद्यते ॥</p>
<p>तस्माद्यत्किंचनप्रमाणकसर्वपदार्थप्राप्त्युत्तरकालापेक्षितसंबन्धः कालोऽपि नैव सर्वोपसंहारविरोधीति तेषु क्रमकालपरिमाणेष्वदर्शनाद्विरोधस्येत्युच्यते । यद्वा तेष्वाचमनादिषु क्रियमाणेष्वदर्शनाद्विरोधस्येति सूत्रार्थयोजना । अपि च—</p>
<p>शौचयज्ञोपवीतादेर्न स्वतन्त्रपदार्थता ।<br>
सर्वं ह्यङ्गप्रधानार्थं तेन न व्यवधायकम् ॥</p>
<p>अतदङ्गेन हि तुल्यकक्षेण व्यवधानं भवति न सर्वपदार्थेन ।</p>
<p>वेदं कृत्वा यदा वेदिमकृत्वाऽऽचामति क्षुते ।<br>
वेदिमेव करोतिति स वक्तुं शक्यते तदा ॥</p>
<p>वेदिरेव ह्यनाचम्य कुर्वतो विगुणी भवेत् ।<br>
तामेव सगुणां कर्तुं शुद्ध्या न व्यवधास्यते ॥</p>
<p>इममेवार्थमभिप्रेत्य भाष्यकारेणोक्तं न <strong>चैवंजातीयका अर्थाः पदार्थानां व्यवधातारो भवन्तीति</strong> । इतरथा ह्यङ्गप्रधानार्थत्वेऽनाश्रीयमाणे शून्यहृदयवचनमेवैततस्यात् ।</p>
<p>तस्मादाचमनादीनां क्रतुभिः संग्रहे सति ।<br>
पश्चात्प्राप्तक्रमेयत्ताकालशास्त्राविरोधिता ॥</p>
<h2 id="-भषयकरकतदहरणकषप-">( भाष्यकारोक्तोदाहरणाक्षेपः ।)</h2>
<p>नन्विदं यज्ञोपवीतमुदाहर्तव्यम् । दर्शपूर्णमासादिषु ‘**उपव्ययते देवलक्ष्ममेव तत्कुरुते [तै॰ सं॰ ( २﻿—५﻿—११ ) ।] **’ इति क्रत्वङ्गत्प्रत्यक्षविधानात् । तथा काठके चानारभ्यवादविधिना सर्वयज्ञगतयजनयाजनसंबन्धोऽध्यापनाध्ययनसंबन्धश्च श्रूयते । <strong>‘प्रसृतेन वै यज्ञेन देवा स्वर्गं लोकमायन्नपसृतेनासुरान्पराभावयन् । प्रसृतो ह वै यज्ञोपवीतिनो यज्ञोऽप्रसृतोऽनुपवीतिनो यद्वै किं च ब्राह्मणो यज्ञोपवीत्यधीते यजत एव तत्तस्माद्यज्ञोपवीत्येवाधीयीत याजयेद्यजेत वा यज्ञस्य प्रसृत्या [तै॰ आ॰ ( २﻿—२) ।]  इति’</strong> । तथाऽऽचमनविधिरपि ‘दक्षिणत उपवीयोपविश्य हस्ताववनिज्य त्रिराचम्य द्विः परिमृज्य दर्माणां महदुपस्तीर्योपस्थं कृत्वा प्राङ्मुख उपविश्य स्वाध्यायमधीयीत’ इति यद्यपि ब्रह्मयज्ञप्रकरणे श्रूयते तथाऽपि वेदोच्चारणसंबन्धात्तदङ्गत्वेनापि तावज्ज्ञायमानं सर्वयज्ञानां मन्त्रवत्प्रयोगित्वात्तदङ्गं भवति । तथा च <strong>“न सोमेनोच्छिष्टा भवन्ति”</strong> इति प्राप्ताचमनप्रतिषेधार्थमेवावधार्यते । दक्षिणाचारत्वं तु﻿—</p>
<p>यत्राऽऽहत्य विधानेन स्यात्सव्याञ्जलिचोदना ।<br>
तस्मादेव निवर्तेत नान्यन्नाऽऽशङ्क्यतेऽपि तत् ॥</p>
<p><strong>“यथा वै दक्षिणः पाणिरेवं देवयजनम्”</strong> इति प्रागुदक्प्रवणविधिपरे वाक्ये देवयजनवद्यज्ञाङ्गत्वौचित्यादुपमानमवकल्पते । तेन नात्रैकमपि विरोधबाधशङ्कायोग्यमित्यनुदाहरणानि । तस्मान्नैवैतदधिकरणान्तरम् ।</p>
<h2 id="-वदवरदधशकयदवचसमपरमणयनरपणम--">( वेदाविरुद्धशाक्यादिवचसामप्रामाण्यनिरूपणम् । )</h2>
<p>सूत्राणि तु पूर्वाधिकरणाक्षेपपरिहारसूत्रत्वेनैव व्याख्यातव्यानि । यत्तर्हि वेदविहितं न बाधते शिष्टान्वा वेदविदो न कोपयति । विहाराराममण्डलकरणवैराग्यध्यानाभ्यासाहिंसासत्यवचनदमदानदयादि, तद्बुद्धादिभाषितं प्रमाणेनाविरुद्धमिति चेत् । <strong>न । शास्त्रपरिमाणत्वात्</strong> ।</p>
<p>परमितान्येव हि चतुर्दशाष्टादश वा विद्यास्थानानि धर्मप्रमाणत्वेनःशिष्टैः परिगृहीतानि +++(उपवेदाः﻿—आयुर्वेदधनुर्वेदगर्न्धवेवदाः । अङ्गानि﻿—शिक्षादीनि । उपाङ्गं﻿—पूर्वोत्तरमीमांसाद्वयम् । दण्डनीतिः﻿—अर्थशास्त्रमित्यर्थः ।)+++वेदोपवेदाङ्गोपाङ्गाष्टादशधर्मसंहितापुराणशास्त्रशिक्षादण्डनीतिसंज्ञकानि, न च तेषां मध्ये बौद्धार्हतादिग्रन्थाः स्मृता गृहीता वा ।</p>
<p>प्रतिकञ्चुकरूपेण पूर्वशास्त्रार्थगोचरम् ।<br>
यदन्यत्क्रियते तस्य धर्मं प्रत्यप्रमाणता ॥</p>
<p>तथा च प्रायश्चित्तादिदानकाले यो वाक्यमात्मीयमन्यकविकृतं वा श्लोकं सूत्रं वोच्चार्य मानवादिप्रायश्चित्तं दद्यान्न कश्चिदपि धर्मार्थं प्रतिपद्येत ।</p>
<p>वेदेनैवाभ्यनुज्ञाता येषामेव प्रवक्तृता ।<br>
नित्यानामभिधेयानां मन्वन्तरयुगादिषु ॥</p>
<p>तेषां विपरिवर्तेषु कुर्वतां धर्मसंहिताः ।<br>
वचनानि प्रमाणानि नान्येषामिति निश्चयः ॥</p>
<p>तथा च <strong>“मनोर्ऋचः सामिधेन्यो भवन्ति”</strong> इत्यस्य विधेर्वाक्यशेषे श्रूयते <strong>“मनुर्वै यत्किंचिदवदत्तद्भेषजं भेषजतायै”</strong> इति प्रायश्चित्ताद्युपदेशवचनं पापव्याधेर्भेषजम् ।</p>
<p>न वैतच्छ्रुतिसामान्यमात्रं नित्येऽपि संभवात् ।<br>
यज्ञेऽध्वर्युरिव ह्यस्ति मनुर्मन्वन्तरे सदा ॥</p>
<p>प्रतिमन्वन्तरं चैवं स्मृतिरन्या विधीयते ।<br>
स्थिताश्च मनवो नित्यं कल्पे कल्पे चतुर्दश ॥</p>
<p>तेन तद्वाक्यचेष्टानां सर्वदैवास्ति संभवः ।<br>
तदुक्तिज्ञापनाद्वेदो नानित्योऽतो भविष्यति ॥</p>
<p>प्रतियज्ञं भवन्त्यन्ये सर्वदा षोडशर्त्विजः ।<br>
आदिमत्त्वं च वेदस्य न तच्चरितबन्धनात् ॥</p>
<p>उक्तं च﻿—</p>
<p>यथर्तावृतुलिङ्गानि नानारूपाणि पर्यये ।<br>
दृश्यन्ते तानि तान्येव तथा भाति युगादिषु ॥ इति ।</p>
<p>इतिहासपुराणं च कृत्रिमत्वेन निश्चिते ।<br>
तथाऽप्यकृत्रिमे वेदे तद्विद्यात्वेन संमतम् ॥</p>
<p>एवं ह्यपनिषत्सूक्तम् । <strong>‘ऋग्वेदं भगवोऽध्येमि यजुर्वेदं सामवेदमथर्ववेदं चतुर्थमितिहासं पुराणं पञ्चमम्’ इति</strong> । तेन प्रतिकल्पमन्वन्तरयुगनियतनित्यऋषिनामाभिधेयकृत्रिमविद्यास्थानकारा ये वेदेऽपि मन्त्रार्थवादेषु श्रूयन्ते तत्प्रणीतान्येव विद्यास्थानानि धर्मज्ञानाङ्गत्वेन संमतानि । तथा च ऋग्वेदादिविहितयज्ञाङ्गभ्रेषप्रायश्चित्तविशेषानभिधाय <strong>‘यद्यविज्ञात इति’</strong> प्रायश्चित्तान्तरं विदधत् त्रैविद्यवृद्धस्मृतिविहितविनष्टोद्देशेनैवविदधातीति गम्यते । अन्यथा हि प्रत्यक्षवेदविहितं सर्वं विज्ञातमूलविशेषत्वादविज्ञातमूलत्वेनानभिधेयमेव स्यात् । यदि च स्मर्यमाणवेदमूलग्रन्थनिबन्धनानामविज्ञातृवेदविशेषपूर्वकत्वेनापि स्थितानां प्रामाण्यं नाऽऽश्रीयेत तथा सति नैवाविज्ञातमूलं किंचिद्यज्ञे क्रियत इति तद्विनष्टप्रायश्चित्तविधिर्नैवोपपद्येत ।</p>
<p>तस्माद्यान्येव शास्त्राणि वेदमूलानतिक्रमात् ।<br>
अवस्थितानि तैरेव ज्ञातो धर्मः फलप्रदः ॥</p>
<p>यथैवान्यायविज्ञाताद्वेदाल्लेख्यादिपूर्वकात् ।<br>
शूद्रेणाधिगताद्वापि धर्मज्ञानं न संमतम् ॥</p>
<p>तथाऽतिक्रान्तवेदोक्तमर्यादाव्यहारिणाम् ।<br>
संवादिष्वपि वाक्येषु नेष्यते धर्महेतुता ॥</p>
<p>स्मर्यन्ते च पुराणेषु धर्मविप्लुतिहेतवः ।<br>
कलौ शाक्यादयस्तेषां को वाक्यं श्रोतुमर्हति ॥</p>
<p>यथा कृतककर्पूरसुवर्णादिषु दीयते ।<br>
यद्बीजं तदपि व्यक्तमग्राह्यत्वात्प्रतीयते ॥</p>
<p>तेन कर्मानुरूप्यसामान्यतो दृष्टार्थापत्तिबलात्तदभिप्रायकल्पितधर्माभासमध्यपतितं सन्मूलमप्यहिंसादि श्वदृति निक्षिप्तक्षीरवदनुपयोग्यविश्रम्भणीयं च तन्मात्रोपलब्धं भवतीत्यवश्यं यावत्परिगणितधर्मशास्त्रेभ्यो नोपलभ्यते तावदग्राह्यं भवति ।</p>
<p>यदा शास्त्रान्तरेणैव सोऽर्थः स्पष्टोऽवधार्यते ।<br>
तदा तेनैव सिद्धत्वादितरत्स्यादनर्थकम् ॥</p>
<p>तस्माद्यावत्परिगणितवेदादिशास्त्रव्यतिरिक्तनिबन्धनं तद्धर्मप्रमाणत्वेन नापेक्षितव्यमिति ।</p>
<h2 id="-सदचरपरमणयनरपणम--">( सदाचारप्रामाण्यनिरूपणम् । )</h2>
<p>यत्त्वेतत् । <strong>अपि वा कारणाग्रहणे प्रयुक्तानि प्रतीयेरन्, इति</strong> सूत्रम् । अत्र सदाचारानुदाहृत्य त्रिवर्गसिद्धयर्थं विचार्यते । तद्विपरीतसंकीर्णव्यवहारिषु शिष्टेष्वपथ्यकारिवैद्यातुरवदविस्रम्भणीयचरितत्वात्संभाव्यमानवेदमूलत्वाच्च धर्मसंशयं दर्शयित्वा <strong>“धर्मस्य शब्दमूलत्वादशब्दमनपेक्ष्यम्” इति</strong> पूर्वः पक्षः क्व चिच्च <strong>“विरोधे त्वनपेक्ष्यम्”</strong> इत्येतन्न्यायानुसारेण । सदाचारेषु हि दृष्टो धर्मव्यतिक्रमः साहसं च महतां प्रजापतीन्द्रवसिष्ठविश्वामित्रयुधिष्ठिरकृष्णद्वैपायनभीष्मधृतराष्ट्रवासुदेवार्जुनप्रभृतीनां बहूनामद्यतनानां च । प्रजापतेस्तावत् “प्रजापतिरुषसमभ्यैत्स्वां दुहितरम्” इत्यगम्यागमनरूपादधर्माचरणाद्धर्मव्यतिक्रमः । इन्द्रस्यापि+++(गौतमधर्मपत्न्यहिल्यागमनरूपो धर्मव्यतिक्रमो बोध्यः ।)+++ । तत्पदस्थस्य च नहुषस्य परदाराभियोगाद्धर्मव्यतिक्रमः । तथा वसिष्ठस्य पुत्रशोकार्तस्य जलप्रवेशात्मत्यागसाहसम् । विश्वामित्रस्य चाण्डालयाजनम् । वसिष्ठवत्पुरूरवसः प्रयोगः । कृष्णद्वैपायनस्य गृहीतनैष्ठिकब्रह्मचर्यस्य विचित्रवीर्यदारेष्वपत्योत्पादनप्रसङ्गः । भीष्मस्य च सर्वाश्रमधर्मव्यतिरेकेणावस्थानम् । अपत्नीकस्य च रामवत्क्रतुप्रयोगः । तथाऽन्धस्य धृतराष्ट्रस्येज्या पाण्डवर्जितैर्धनैरित्यनधिकृतक्रिया । तथा युधिष्ठिरस्य कनीयोर्जितभ्रातृजायापरिणयनमाचार्यब्राह्मणवधार्थमनृतभाषणं च । वासुदेवार्जुनयोः प्रतिषिद्धमातुलदुहितृरुक्मिणी सुभद्रापरिणयनम्, उभौ +++(उभौ मध्वासवक्षीवौ दृष्टौ मे केशवार्जुनौ ।)+++मध्वासवक्षीबाविति सुरापानाचरणम् । अद्यत्वेऽप्यहिच्छत्रमथुरानिवासिब्राह्मणीनां सुरापानम् । केसर्यश्वाश्वतरखरोष्ट्रोभयतोदद्दानप्रतिग्रहविक्रयव्यवहारभार्यापत्यमित्रसहभोजनाद्युदीच्यानाम् । मातुलदुहित्रुद्वाहासन्दीस्थभोजनादीनि दाक्षिणात्यानाम् । मित्रस्वजनोच्छिष्टस्पृष्टभोजनं सर्ववर्णपरस्परस्पृष्टताम्बूलादनतदवसानानाचमननिर्णेजकधौतगर्दभारूढवस्त्रपरिधानब्रह्महत्यातिरिक्तमहापातककार्यपरिहरणादीन्युभयेषाम् । अतिस्थूलानि प्रतिपुरुषजातिकुलावस्थितसूक्ष्मस्वधर्मव्यतिक्रमणानि त्वनन्तभेदानि सर्वत्र विगानहेतुदर्शनानि च प्रायेणैव संभवन्तीति नैवंजातीयकमिश्रसदाचारधर्मत्वाध्यवसानसंभवः । किं च ।</p>
<p>के शिष्टा ये सदाचाराः सदाचाराश्च तत्कृताः ।<br>
इतीतरेतराधीननिर्णयत्वादनिर्णयः ॥</p>
<p>ननु ।</p>
<p>सदाचारप्रमाणत्वं मन्वादिभिरपि स्मृतम् ।<br>
आत्मतुष्टिः स्मृताऽन्या तैर्धर्मे सा चानवस्थिता ॥</p>
<p>यथाभ्यासं ह्याशयवैचित्र्येण शुभाशुभोभयहीनक्रियानुष्ठायिनामात्मतुष्टिरपि विचित्रैव भवति । तथा हि ।</p>
<p>कस्यचिज्जायते तुष्टिरशुभेऽपि हि कर्मणि ।<br>
शाक्यस्येव कुहेतूक्तिवेदब्राह्मणदूषणे ॥</p>
<p>तथा हि ।</p>
<p>पशुहिंसादिसंबन्धे यज्ञे तुष्यन्ति हि द्विजाः ।<br>
तेभ्य एव हि यज्ञेभ्यः शाक्याः क्रुध्यन्ति पीडिताः ॥</p>
<p>तथा ।</p>
<p>शुद्रान्नभोजनेनापि तुष्यन्त्यन्ये द्विजातयः ।<br>
स्वमातुलसुतां प्राप्य दाक्षिणात्यस्तु तुष्यति ॥</p>
<p>अन्ये तु सव्यलीकेन मनसा तन्न कुर्वते ।</p>
<p>ततश्चानवस्थितत्वाद्यथैवाऽऽत्मनस्तुष्टिरेव चेत्येतन्मनुवचनं कथमप्यन्यथा नेतव्यम् । एवमाचारश्चैव साधूनामित्येतदपीति ।</p>
<p>स्वयमज्ञातमूलाश्च शिष्टाचारप्रमाणताम् ।<br>
वदन्तोऽपि न शोभन्ते स्मृतिकारास्ततोऽधिकाः ॥</p>
<p>स्मृतिकारवचनार्थो हि शिष्टैराचरितव्यः शिष्टत्वाय । अन्यथा हि तदनपेक्षाः स्वातन्त्र्येण व्यवहरमाणा दुष्टा भवेयुर्न शिष्टाः ।</p>
<p>न च तेषां श्रुतिर्मूलं व्यवहारस्य दृश्यते ।<br>
यदि च स्यात्परोक्षाऽपि स्मर्येतैव ह्यसौ ध्रुवम् ॥</p>
<p>तस्मान्निर्मूलत्वादनपेक्षाणि शिष्टाचरणानीति प्राप्तेऽभिधीयते ।</p>
<p><strong>“अपि वा कारणाग्रहणे प्रयुक्तानि प्रतीयेरन्”</strong> इति ।</p>
<p>दृष्टकारणहीनानि यानि कर्माणि साधुभिः ।<br>
प्रयुक्तानि प्रतीयेरन्धर्मत्वेनेह तान्यपि ॥</p>
<p>शरीरस्थितये यानि सुखार्थं वा प्रयुञ्जते ।<br>
अर्थार्थं वा न तेष्वस्ति शिष्टानामेव धर्मधीः ॥</p>
<p>धर्मत्वेन प्रपन्नानि शिष्टैर्यानि तु कानिचित् ।<br>
वैदिकैः कर्तृसामान्यात्तेषां धर्मत्वमिष्यते ॥</p>
<p>प्रदानानि जपो होमो मातृयज्ञादयस्तथा ।<br>
शक्रध्वजमहोयात्रा देवतायतनेषु च ॥</p>
<p>कन्यकानां च सर्वासां चतुर्थ्याद्युपवासकाः ।<br>
प्रदीपप्रतिपद्दानमोदकापूपपायसाः ॥</p>
<p>अनग्निपक्वमाघसप्तमीपौर्णमासीफाल्गुनीप्रतिपद्वसन्तोत्सवादीनां नियमक्रियाप्रमाणं न शास्त्रादृते किंचिदस्ति । स्मृतिकाराश्चाऽऽचारश्चैव <strong>‘साधूनां देशजातिकुलधर्माश्चाऽऽम्नायैरविरुद्धाः प्रमाणमिति’</strong> वेदाविरुद्धानामाचाराणां सामान्यतः प्रामाण्यमनुमन्यन्ते । तथाऽनध्यायाधिकार ऊर्ध्वं भोजनादुत्सव इति देशनगरोत्सवप्रामाण्याश्रयणम् । वेदेऽपि च महाव्रते प्रेङ्खमारुह्य होता शंसतीत्येतद्वाक्यशेषे श्रूयते, <strong>यदा वै प्रजा मह आविशन्ति प्रेङ्खं तर्ह्यारोहन्तीति</strong> । महःशब्दवाच्योत्सवप्रसिद्धिरनूदिता । यत्तु परिमितशास्त्रप्रमेयत्वाद्धर्माधर्मयोरिह च तदसंभवादित्युक्तम् तद्वेदमूलत्वानुमानात्पूर्ववदेव प्रत्यास्वेयम् । न च स्मृतिर्निर्मूला । विस्तरवचनानामपि प्रपाठकमात्रेणोपसंहारात्किमुत संक्षेपवचनस्य । शक्यं च स्मृत्यनुरूपमेव वेदवचनमनुमातुम् । तथा हि ।</p>
<p>शिष्टैराचर्वमाणानां सतां गोदोहनादिवत् ।<br>
फलसंबन्धमप्राप्तं बोधयच्छास्त्रमर्थवत् ॥</p>
<p>न हि तदेवैकं शास्त्रप्रमाणकं यस्य स्वरूपमपि तत एवावगन्तव्यम् । अनेकाकारस्य हि प्रमेयस्य कश्चिदेवाऽऽकारः केनचित्प्रमाणेन प्रमीयते । तत्र प्रत्यक्षाद्यवगतेऽप्याचारस्वरूपे दधिगोदोहनादिवत्फलसंबन्धः शास्त्रेणावगम्यते । यागादिष्वपि च नैव स्वरूपज्ञानेन शास्त्रमपेक्षितम् । फलसंबन्धमात्रस्यैवातीन्द्रियत्वेन तदपेक्षितत्वात् । अतो न नामोपलक्षणान्तरेण शास्त्रं प्रवृत्तमुपलभ्य शिष्टाः प्रवृत्ताः सर्वकालं तु शिष्टव्यवहारशास्त्रयोरवियोगाद्व्यवहारादेवापोद्धृत्य केचित्स्वर्गादिसाधनत्वेन नियम्यमानाः कादाचित्कत्वपरित्यागेन नित्यप्रयोज्या विज्ञायन्ते । तेषां चाऽऽर्यावर्तनिवासिशिष्टप्रयोज्यत्वमेवोपलक्षणं वेदेनापि सरस्वतीविनशनप्लक्षप्रस्रवणादिवदुपात्तमिति शक्यमनुमातुम् ।</p>
<p>ननु शास्त्रार्थकारित्वाच्छिष्टत्वं गम्यते यदा ।<br>
शिष्टत्वेन च शास्त्रोक्तिरित्यन्योन्याश्रयं भवेत् ॥</p>
<p>नैव तेषां सदाचारनिमित्ता शिष्टता मता ।<br>
साक्षाद्विहितकारित्वाच्छिष्टत्वे सति तद्वचः ॥</p>
<p>प्रत्यक्षवेदविहितधर्मक्रियया हि लब्धशिष्टत्वव्यपदेशा यत्परम्पराप्राप्तमन्यदपि धर्मबुद्धया कुर्वन्ति तदपि स्वर्ग्यत्वाद्धर्मरूपमेव ।</p>
<p>तद्यथा शुश्रुवान्विद्वाननूचानश्च वैदिकः ।<br>
पुनस्तल्लक्षितो वेदे तेनैवाध्ययनादिषु ॥</p>
<p>तेनाहोरात्रपौर्वापर्यवदनादित्वाद्वेदतदर्थानामितरेतराश्रयत्वाप्रसङ्गः । स्मृतिरप्याचारं वेदवचनं वोपलभ्याभ्यनुज्ञानायैव प्रवृत्तेत्यदोषः ।</p>
<p>यत्तु हेत्वन्तरं दृष्टवा वेदमूलनिवारणम् ।<br>
प्रत्यक्षवेदमूलेऽपि तद्दृष्टेस्तदकारणम् ॥</p>
<p>वेदेऽपि हि बहून्येव दृष्टार्थगन्धस्पृष्टानि विधीयन्त इति न तावता वेदमूलत्वाभावः ।</p>
<p>यानि तु म्लेच्छादिसमानानि नियतानियतक्रियान्तराण्यर्थसुखसाधनकृषिसेवावाणि ज्यादीनि मृष्टान्नपानमृदुशयनासनरमणीयगृहोद्यानालेख्यगीतनृत्यगन्धपुष्पादिकर्माणि प्रसिद्धानि तेषु नैव कस्यचिद्धर्मत्वाशङ्काऽस्तीति न तत्सामान्यतो दृष्टेनेतरनिराक्रियोपपत्तिः केषांचिद्वा धर्मत्वाभ्युपगमान्न सर्वेषामेव तत्प्रसङ्गः । किं तु﻿—</p>
<p>देवब्राह्मणपूजादि यत्तेषामपि किंचन ।<br>
तत्रेष्टमेव धर्मत्वं चिष्टाचारमतं हि तत् ॥</p>
<p>लोके हि कश्चिदाचारः शिष्टत्वेन विशिष्यते ।<br>
कश्चित्तु प्राणिसामान्यप्राप्तस्तैरपि संगतः ॥</p>
<p>तत्र यः कार्यरूपेण शिष्टानेवानुवर्तते ।<br>
स एव केवलो धर्मो नेतरः प्राणिमात्रगः ॥</p>
<p>एतेन वैदिकानन्तधर्मधीसंस्कृतात्मनाम् ।<br>
आत्मतुष्टेः प्रमाणत्वं प्रसिद्धं धर्मशुद्धये ॥</p>
<p>तथैव बहुकालाभ्यस्तवेदतदर्थज्ञानाहितसंस्काराणां वेदनियतमार्गानुसारिप्रतिभानां नोन्मार्गेण प्रतिभानं संभवतीत्याश्रित्योच्यते । “यदेव किंचनानूचानोऽभ्यूहत्यार्षं तद्भवतीति” । वैदिकवासनाजनितत्वाद्वेद एव स भवति ।</p>
<p>तथा हि﻿—</p>
<p>यथा रुमायां लवणाकरेषु मेरौ यथा वोज्ज्वलरुक्मभूमौ ।<br>
यज्जायते तन्मयमेव तत्स्यात्तथा भवेद्वेदविदात्मतुष्टिः ॥</p>
<p>एवं च विद्वद्वचनाद्विनिर्गतं प्रसिद्धरूपं कविभिर्निरूपितम् ।<br>
सतां हि संदेहपदेषु वस्तुषु प्रमाणमन्तःकरणप्रवृत्तयः ॥ इति ।</p>
<p>बहुदिनाभ्यस्तधर्मव्याप्तात्मनो हि न कथंचिद्धर्मकरणरूपात्मतुष्टिरन्यत्र संभवतीति धर्मत्वेनाभ्यनुज्ञायते ।</p>
<p>यद्वा शिष्टात्मतुष्टीनां वचनादेव धर्मता ।<br>
पुण्यकृद्धयानवत्तस्मादाचारेष्वपि सा तथा ॥</p>
<p>यथा वा वरदानादौ देवताराधनोद्भवे ।<br>
यद्वक्ष्यसि स मन्त्रस्ते विषघ्न इति मन्त्रिते ॥</p>
<p>लोकः स्मरति तं मन्त्रं विषापहरणादिषु ।<br>
यथा वा सर्पसिद्धान्ते नकुलो यां किलौषधिम् ॥</p>
<p>दर्न्तैर्गृह्णाति तामाहुः समस्तविषहारिणीम् ।<br>
यथा वा यां भुवं कश्चिदध्यावसति पुण्यकृत् ॥</p>
<p>तत्संपर्कपवित्रत्वात्सेष्यते पुण्यकारणम् ।<br>
तथाऽऽचारात्मतुष्टयादिधर्म्यं धर्ममयात्मनाम् ॥</p>
<p>वेदोक्तमिति निश्चित्य ग्राह्यं धर्मबुभुत्सुभिः ॥ इति ।</p>
<p>यत्तु प्रजापतिरुषसमभ्यैत्स्वां दुहितरमहल्यायां मैत्रेय्यामिन्द्रो जार आसीदित्येवमादिदर्शनादितिहासदर्शनाच्च शिष्टाचारेषु धर्मातिक्रमं पश्यद्भिः शिष्टाचारप्रामाण्यं दुरध्यवसानमिति । तत्रोच्यते﻿—</p>
<p>श्रुतिसामान्यमात्राद्वा न दोषोऽत्र भविष्यति ।<br>
मनुष्यप्रतिषेधाद्वा तेजोबलवशेन वा ॥</p>
<p>यथा वा न विरुद्धत्वं तथा तद्गमयिष्यति ॥</p>
<p>प्रजापतिस्तावत्प्रजापालनाधिकारादादित्य एवोच्यते । स चारुणोदयवेलायामुषसमुद्यन्नम्यैत, सा तदागमनादेवोपजायत इति तद्दुहितृत्वेन व्यपदिश्यते तस्यां चारुणकिरणाख्यबीजनिक्षेपात्स्त्रीपुरुषयोगवदुपचारः । एवं समस्ततेजाः परमैश्वर्यनिमित्तेन्द्रशब्दवाच्यः सवितैवाहनि लीयमानतया रात्रेरहल्याशब्दवाच्यायाः क्षयात्मकजरणहेतुत्वाज्जीर्यत्यस्मादनेनैवोदितेनेत्यादित्य एवाहल्याजार इत्युच्यते न तु परस्त्रीव्यभिचारात् । नहुषेण पुनः परस्त्रीप्रार्थननिमित्तानन्तरकालाजगरत्वप्राप्त्यैवाऽऽत्मनो दुराचारत्वं प्रख्यापितम् । शच्याश्च पतिभक्तिनिमित्तपुण्यातिशयजनिततन्निराकरणावाप्तप्रभावलाभः ख्यात एव ।</p>
<p>वसिष्ठस्यापि यत्पुत्रशोकव्यामोहचेष्टितम् ।<br>
तस्याप्यन्यनिमित्तत्वान्नैव धर्मत्वसंशयः ॥</p>
<p>यो हि सदाचारः पुण्यबुद्धया क्रियते स धर्मादर्शत्वं प्रतिपद्येत यस्तु कामक्रोधलोभमोहशोकादिहेतुत्वेनोपलभ्यते स यथाविधिप्रतिषेधं वर्तिष्यते । तेन विश्वामित्रस्यापि यद्रागद्वेषपूर्वकमपि तपोबलारूढस्य चरितं सत्सर्वं बलवतः पथ्यमित्यनेन न्यायेन महान्ति च तपांसि कृत्वा तानि क्षयं नयत उत्तरकालं वा पापविशुद्धिं प्रायश्चित्तैः प्रतिकुर्वाणस्य जीर्यत्यपि । मन्दतपसां गजैरिव महावटकाष्ठादिभक्षणमात्मविनाशायैव स्यात् । द्वैपायनस्यापि, <strong>“गुरुनियोगादपतिरपत्यलिप्सुर्देवराद्गुरुप्रेरितादृतुमतीयात् ”</strong> इत्येवमागमान्मातृसंबन्धभ्रातृजायापुत्रजननं, प्राक्कृतपश्चात्करिष्यमाणतपोबलेन नातिदुष्करम् । अन्योऽपि यस्तादृक्तपोवलो निर्वहेत्स कुर्यादेव । रामभीष्मयोस्तु स्रेहपितृभक्तिवशात् । विद्यमानधर्ममात्रार्थदारयोरेवं साक्षाव्द्यवहितापत्यकृतपित्रानृण्ययोर्यागसिद्धिः हिरण्मयसीताकरणं च लोकापवादभिया त्यक्तसीतागतानृशंस्याभावाशङ्कानिवृत्त्यर्थम् । भीष्मश्च ।</p>
<p>भ्रातॄणामेकजातानामेकश्चेत्पुत्रवान्भवेत् ।<br>
सर्वे तेनैव पुत्रेण पुत्रिणो मनुरब्रवीत् ॥</p>
<p>इत्येवं विचित्रवीर्यक्षेत्रजपुत्रलब्धपित्रनृणत्वः केवलयज्ञार्थपत्नीसंबन्ध आसीदित्यर्थापत्त्याऽनुक्तमपि गम्यते ।</p>
<p>यो वा पिण्डं पितुः पाणौ विज्ञातेऽपि न दत्तवान् ।<br>
शास्त्रार्थातिक्रमाद्भीतो यजेतैकाक्यसौ कथम् ॥</p>
<p>धृतराष्ट्रोऽपि व्यासानुग्रहादाश्चर्यपर्वणि पुत्रदर्शनवत्क्रतुकालेऽपि दृष्टवानेव । शापानुग्रहसमर्था महर्षयः श्रूयन्ते । तद्यथैव तद्वचनादसावन्धो जातो विज्ञायते तथा यज्ञानुष्ठानवचनात्तावति काले दृष्टवानित्यर्थापत्त्या सुज्ञानम् । यद्वा, “यजदेवपूजासंगतिकरणदानेषु” इति दानार्थ एवायं यजिर्भविष्यति क्रतुफलसमानि च दानतपश्चरणादीन्यपि श्रूयन्ते तत्कारणात्क्रतुक्रियोपचारः ।</p>
<p>या चोक्ता पाण्डुपुत्राणामेकपत्नीविरुद्धता ।<br>
साऽपि द्वैपायनेनैव व्युत्पाद्य प्रतिपादिता ॥</p>
<p>यौवनस्थैव कृष्णा हि वेदिमध्यात्समुत्थिता ।<br>
सा च श्रीः श्रीश्च भूयोभिर्भुज्यमाना न दुष्यति ॥</p>
<p>अत एव चोक्तम्﻿—</p>
<p>इदं च तत्राद्भुतरूपमुत्तमं जगाद विप्रर्षिरतीतमानुषः ।<br>
महानुभावा किल सा सुमध्यमा बभूव कन्यैव गते गतेऽहनि ॥ इति ।</p>
<p>न हि मानषीष्वेवमुपपद्यते । तेनातीतमानुषमित्युक्तम् । अत एव वासुदेवेन कर्ण उक्तः “षष्ठे च त्वामहनि द्रौपदी पर्युपस्थास्याति” इति । इतरथा हि कथं प्रमाणभूतः सन्नेवं वदेत् । अथ वा बह्व्य एव ताः सदृशरूपा द्रौपद्य एकत्वेनोपचरिता इति व्यवहारार्थापत्त्या गम्यते ।</p>
<p>यद्वा नार्यर्जुनस्यैव केवलस्य भविष्यति ।<br>
साधारणा प्रसिद्धिस्तु निश्छिद्रत्वाय दर्शिता ॥</p>
<p>यथा युधिष्ठिरोपदेशात्सभामध्यमानीयमाना सहसैव रजस्वलावेषं सपुत्रकस्य धृतराष्ट्रस्यायश उत्पादयितुमात्मानं प्रख्यापयितुं द्रौपदी कृतवती तथैव केवलार्जुनभार्याया एव सत्याः श्रीत्वं च जनेनाविदितं परस्परं संघाताविशयं च भेदप्रयोगानवकाशार्थं दर्शयितुं साधारण्यप्रख्यापनमित्येवमादिविकल्पैः सुपरिहरत्वाद्रागलोभकृतव्यवहारस्य च शिष्टैरेव धर्मत्वेनापरिग्रहस्योक्तत्वादनुपालम्भः ।</p>
<p>तथा च द्रोणवधाङ्गभूतानृतवादे ‘प्रायश्चित्तं कामकृतेऽप्येके’ इत्येवमन्तेऽप्यश्वमेधः प्रायश्चित्तत्वेन कृत एवेति न तस्य सदाचारत्वाभ्युपगमः । यत्तु वासुदेवार्जुनयोर्मद्यपानमातुलदुहितृपरिणयनं स्मृतिविरुद्धमुपन्यस्तं तत्रान्नविकारसुरामात्रस्य त्रैवर्णिकानां प्रतिषेधः ।</p>
<p>सुरा वै मलमन्नानां पाप्मा च मलमुच्यते ।<br>
तस्माद्ब्राह्मणराजन्यौ वैश्यश्च न सुरां पिबेत् ॥ इति ।</p>
<p>मधुसीध्वोस्तु क्षत्रियवैश्ययोर्नैव प्रतिषेधः केवलब्राह्मणविषयत्वात् “मद्यं नित्यं ब्राह्मणस्य” इति वचनात् ।</p>
<p>यदप्येतत्﻿—</p>
<p>गौडी पैष्टी च माध्वी च विज्ञेया त्रिविधा सुरा ।<br>
यथैवैका तथा सर्वा न पेया ब्रह्मवादिभिः ॥ इति ।</p>
<p>एतदपि ब्रह्मवादिशब्दस्य तच्छीलतद्धर्मतत्साधुकारित्वनिमित्तत्वाप्रवचनाश्रयणेन ब्रूञ्वदत्योरेकार्थत्वात्प्रब्रूयाद्ब्रह्मणस्त्वेषामिति नियमाद्यस्यैव प्रवचनं स एव तच्छीलस्तद्धर्मस्तत्साधुकारी वा भवति तस्माद्ब्रह्मणा एव ब्रह्मवादिनः । तथा च मद्यसामान्यप्रतिषेधाङ्गनिन्दार्थवादेऽभिहितम् ।</p>
<p>अकार्यमन्यत्कुर्याद्धि ब्राह्मणो मदमोहितः ॥ इति ।</p>
<p>तस्मादेतदुक्तं भवति यथैवैकान्नसुरा त्रयाणामप्यपेया तथा सर्वा ब्रह्मवादिभिरपेयेति । इतरथा यथैवैकेति च ब्रह्मवादिभिरिति चोभयमप्यनर्थकमेव स्यात् । श्लोकान्तरनिर्देशेनैव वर्णत्रयसंबन्धलाभात् । तेनोभौ मध्वासवक्षीबावित्यविरुद्धम् । तथा चान्यार्थदर्शनमभ्यनुज्ञानवचनम् <strong>“यन्माल्यमासीत्तत्पश्चात्पर्यौहत सुरा वै माल्यं ततो राजन्यमसजत तस्माज्ज्यायांश्च स्नुषा च श्वशुरश्च सुरां पीत्वा विलपन्तश्चाऽऽसते पाप्मा वै माल्यं तस्माद्ब्राह्मणः सुरां न पिबेत्पाप्मना न संसृज्या इति तदेतदेतत्क्षत्रियो ब्राह्मणं ब्रूयान्नैनं सुरा पीता हिनस्ति य एवं विद्वान्सुरां पिबति” इति</strong> । मधुसीधुविवक्षयैतत् । यत्तु मातुलदुहितृपरिणयनं तयोस्तन्मातृष्वस्रीयादिसंबन्धव्यवधानेऽपि भ्रात्रादिव्यवहारादविरुद्धम् । यद्यपि वासुदेवस्वसेति सुभद्रा ख्याता तथाऽप्युत्पत्तौ बलदेववासुदेवयोरेकानंशायाश्च निजत्वान्वाख्यानान्मातृष्वस्रीया सुभद्रा तस्य मातृपितृष्वस्रीया दुहिता वेति परिणयनाभ्यनुज्ञानाद्विज्ञायते ।</p>
<p>वसुदेवाङ्गजाता च कौन्तेयस्य विरुध्यते ।<br>
न तु व्यवेतसंबन्धप्रभवे तद्विरुद्धता ॥</p>
<p>येन ह्यन्यत्रैवमुक्तम्﻿—</p>
<p>मम वर्त्मानुवर्तेरन्मनुष्याः पार्थ सर्वशः ।<br>
यद्यदाचरति श्रेष्टस्तत्तदेवेतरो जनः ॥</p>
<p>स यत्प्रमाणं कुरुते लोकस्तदनु वर्तते ॥ इति ।</p>
<p>स कथं सर्वलोकादर्शभूतः सन् विरुद्धाचारं प्रवर्तयिष्यति । एतेन रुक्मिणीपरिणयनं व्याख्यातम् । यत्त्वद्यतनानामाहिच्छत्रकमाथुरब्राह्मणीनां सुरापानादि दाक्षिणात्यानां मातुलदुहितृविवाहादि स्मृतिविरुद्धमुपन्यस्तम् । तत्र केचित्तावदाहुः । स्मृत्याचारयोरितरेतरनिरपेक्षवेदमूलत्वेन तुल्यबलत्वाद्विहितप्रतिषिद्धविकल्पानुष्ठानाश्रयणाददोष इति । तत्तु वक्ष्यमाणबलाबलविभागादयुक्तम् । अन्ये त्वेवमाहुः﻿—</p>
<p>सर्वेषांमेवमादीनां प्रतिदेशं व्यवस्थया ।<br>
आपस्तम्बेन संहृत्य दुष्टादुष्टत्वमाश्रितम् ॥</p>
<p>येषां परम्पराप्राप्ताः पूर्वजैरप्यनुष्ठिताः ।<br>
त एव तैर्न दुष्येयुराचारैर्नेतरे जनाः ॥</p>
<p>तथा मनुनाऽप्युक्तम्﻿—</p>
<p>येनास्य पितरो याता येन याताः पितामहाः ।<br>
तेन यायात्सतां मार्गं तेन गच्छन्न दुष्यति ॥</p>
<p>येषां तु यः पित्रादिभिरेवार्थो नाऽऽचरितः स्मृत्यन्तरप्रतिषिद्धश्च ते तं परिहरन्त्येव । अपरिहरन्तो वा स्वजनादिभिः परिह्रियन्ते । ननु गौतमेनाऽऽम्नायविरुद्धानामाचाराणामप्रामाण्यमुक्तम् । आह﻿—</p>
<p>यदि वेदविरोधः स्यादिष्येतैवाप्रमाणता ।<br>
स्मृतिराम्नायशब्देन न तु वेदवदुच्यते ॥</p>
<p>न त्वेतदपि युक्तं स्मृतिग्रन्थेऽप्याम्नायशब्दप्रयोगात् । स्मार्तधर्माधिकारे हि शङ्खलिखिताभ्यामुक्तम् ‘आम्नायः स्मृतिधारकः’ इति । ग्रन्थकारगतायाः स्मृतेस्तत्कृतग्रन्थाम्नायः स्मृतिग्रन्थाध्यायिनां स्मृतिधारणार्थत्वेनोक्तः । ततश्च मन्वादिवाक्यप्रतिषिद्धाचाराणां प्रामाण्यमशक्यमभ्युपगन्तुम् । आपस्तम्बवचनं तु बौधायनेन स्मृतिविरुद्धदुष्टाचारोदाहरणान्येव प्रयच्छता निराकृतम् । स्पष्टकामादिहेत्वन्तरदर्शनान्न विरुद्धाचाराणामापस्तम्बवचनस्य वा श्रुतिमूलत्वोपपत्तिः । आह । केन वा ब्राह्मणीनां सुरापानं प्रतिषिद्धम् ।</p>
<p>उच्यते﻿—</p>
<p>तस्माद्ब्राह्मणराजन्यौ वैश्यश्च न सुरां पिबेत् ॥ इत्यनेन ।</p>
<p>ननु पुंलिङ्गनिर्देशात्स्त्रीणां न प्रतिषिध्यते ।<br>
सुरापानमतो नात्र स्मृत्याचारविरुद्धता ॥</p>
<p>उच्यते﻿—</p>
<p>हननप्रतिषेधेऽपि भवेत्पुंस्त्वं विवक्षितम् ।<br>
तथा पुंस्त्ववदेकत्वविवक्षाऽपि प्रसज्यते ॥</p>
<p>अहत्वा कंचिदेवैकं ततश्च स्यात्कृतार्थता ।<br>
एकेन च सुरापाने वर्जिते पूर्ववद्भवेत् ॥</p>
<p>आह यत्तावदेकत्वविवक्षागतमुच्यते ।<br>
प्रत्येकव्यक्तिसंबन्धाज्जातेर्वा तन्न दुष्यति ॥</p>
<p>एकैकस्या एव हि ब्राह्मणव्यक्तेर्यथाप्रसक्तवधपानयोः प्रतिषेधाद्विवक्ष्यमाणमपि तावदनूद्यमानत्वान्नक्रियाविशेषणं वा संभवति किमुत यदा जातिगतैकत्वानुवाद एवायं विज्ञायते । आह । हननप्रतिषेधे कर्मभूतस्य ब्राह्मणस्योद्दिश्यमानत्वात्सुरापाने च कर्तृत्वेनोपादीयमानत्वात्स्वर्गकामौदुम्बरीसमानार्थयजमानवत्तुल्यविवक्षाविवक्षयोरप्रसङ्गादुदाहरणवैषम्यम् । तथा हि﻿—</p>
<p>यो ब्राह्मण इति ह्युक्ते हननप्रतिषेधतः ।<br>
ब्राह्मणे प्रतिषेधे वा लिङ्गं नान्यद्विधीयते ॥</p>
<p>प्रतिषेधविधिपरो हि विधायकः शुद्धवधप्रतिषेधासंभवाद्ब्राह्मणजातिमात्रविशिष्टवधप्रतिषेधं विधाय निवृत्तव्यापारो यदि लिङ्गमपरं ब्राह्मणे वधे प्रतिषेधं वा विदध्यात्ततः प्रत्ययावृत्तिलक्षणवाक्यभेदप्रसङ्गः । येषां तु विधिप्रतिषेधौ नामात्यन्तभिन्नौ वेदवाक्यार्थौ तेषां प्रत्ययसंबन्धानुगृहीतशक्तिरभावमात्राभिधानादभ्यधिकलब्धव्यापारो नञ्विध्यर्थमपि द्वेषाद्यर्थप्राप्तं पूर्वोक्तन्यायविवक्षितब्राह्मणविशिष्टहननाविशिष्टं चानूदितं प्रतिषिध्य चरितार्थो न लिङ्गमपरं ब्राह्मणवधविधिषु शक्नोत्यनावर्तमानः प्रतिषेद्धुमिति श्रूयमाणमपि लिङ्गप्रतिषेधं प्रत्यनुपयुज्यमानत्वादविवक्षितं भवति । एषा ह्यत्र वचनव्यक्तिर्यत्, क्रोधादिवशेन ब्राह्मणं हन्याद्ब्राह्मणो वा हन्तव्यस्तन्नेति । विध्येकत्वपक्षे पुनरीदृशी वाक्ययोजना यद् ब्राह्मणहननं तन्न कुर्यादिति यो वा ब्राह्मणस्तं न हन्यादिति ब्राह्मणविशिष्टहननप्रतिषेधविधिः शुद्धोद्दिष्टब्राह्मणविषयवधप्रतिषेधविधिर्वेति ।</p>
<p>सर्वथा ब्राह्मणोद्देशान्नेह मुच्यामहे वयम् ।<br>
न चोद्दिष्टस्य शक्येते लिङ्गसंख्ये विवक्षितुम् ॥</p>
<p>ब्राह्मणः सुरां न पिबेत्, न पेया ब्रह्मवादिभिरिति निमित्तदेशकालफलसंस्कार्यानुपादेयपञ्चकव्यतिरेकादेकत्राऽऽख्यातप्रत्ययोपात्तगुणीभूतोपादीयमानसंख्यापरिच्छेद्यत्वयोग्यसाधनांशविशेषणत्वेनोपादानादितरत्र च तृतीयाविभक्तिश्रुतिवचनं विवक्षितलिङ्गस्यैव प्रतिषेधकमिति दर्शयितव्यम् ।</p>
<p>अतश्चाप्रतिषिद्धत्वान्नैव स्त्रीणां विरुध्यते ।<br>
सुरापानमहिच्छत्रब्राह्मण्यस्तेन कुर्वते ॥</p>
<p>नैतदेवमिहाप्येतत्पुंस्त्वं नैव विवक्ष्यते ।<br>
ब्राह्मणस्यानुवाद्यत्वात्तद्वधप्रतिषेधवत् ॥</p>
<p>नोपादेयत्वमेवैकं कारणत्वेन संमतम् ।<br>
विशेषणविवक्षायाः कारणं हि महाद्विधिः ॥</p>
<p>अनूद्यमानः सर्वो हि यथाप्राप्तमनूद्यते ।<br>
तत्रानाकाङ्क्षितं नान्यद्विधेयेभ्यो विधीयते ॥</p>
<p>यदि हि ब्राह्मणः सुरां पिबेदित्ययमवान्तरवाक्यार्थः प्राक्प्रतिषेधसंबन्धाद्विधिबुद्धिमवस्थापयेत्ततो गुणत्वोपादेयत्वविधिसमवायान्न ब्राह्मणपदे किंचिदविवक्षितं नाम स्यात् ।</p>
<p>यतस्तु रागमोहादेः सुरापानं प्रसज्यते ।<br>
ब्राह्मणादेरतस्तस्मिन्न कश्चिद्विधिसंभवः ॥</p>
<p>प्रतिषेधोपसंहारिमहावाक्यातिरस्कृता ।<br>
नावान्तरविधेः शक्तिः प्रादुरस्ति कथंचन ॥</p>
<p>तेनेहापि यत्सुरां ब्राह्मणः पिबेत्तन्नेति वा वचनं व्यज्यते यो ब्राह्मणः स न सुरां पिबेदिति वा सुराविशिष्टपानप्रतिषेधेन प्रतिषेधविधिना वा प्रत्यवायव्यावृत्त्या ब्राह्मणोऽनुगृह्यत इति नास्य पानं प्रतिषेधं वा प्रतिविधेयत्वोपपत्तिः ।</p>
<p>लोके चैतद्यथाप्राप्तं पानं स्त्रीपुंसकर्तृकम् ।<br>
प्रतिषेधपरे वाक्ये तदवस्थमनूद्यते ॥</p>
<p>न च यो ब्राह्मणः पिबेदित्यनूदितं स च पुमानिति विधिव्यापाराद्विना लिङ्गविवक्षाऽवकल्पते ।</p>
<p>न चास्य लिङ्गसंबन्धः केवलः सन्विधीयते ।<br>
न पानप्रतिषेधाद्धि विधिरन्यत्र गच्छति ॥</p>
<p>ततश्चोभयत्राप्यविवक्षितलिङ्गसंख्यत्वं सिद्धम् । नन्वेवं सति ब्राह्मणस्त्रीवधेऽपि पुंब्राह्मणवधवद्ब्रह्महत्याऽस्तीति यदात्रेय्यामेव केवलायां भ्रूणहत्याप्रायश्चित्तविधानं तन्नोपपद्यते ।</p>
<p>उच्यते﻿—</p>
<p>ब्राह्मणस्त्रीवधे को वा ब्रह्महत्यां निषेधति ।<br>
प्रायश्चित्तान्तरं तस्याः स्त्रीत्वमात्रनिबन्धनम् ॥</p>
<p>न च प्रायश्चित्ताल्पत्वेन निमित्तस्य ब्रह्महत्यात्वमपनीयते पुंवधेऽपि लघुतरप्रायश्चित्तविधिदर्शनेन ब्रह्महत्यादोषाभावप्रसङ्गात्तस्मान्न वाचनिकप्रायश्चित्ताल्पत्वेन ब्राह्मणीवधप्रतिषेध एव नास्तीत्याशङ्कितव्यम् । सुरापाने पुनः प्रायश्चित्तविशेषोऽपि न कश्चिदाम्नात इति दूरादपाकृतत्वादस्त्येवास्य स्मृत्या सह विरोधः । याऽपि चाऽऽपस्तम्बस्मृतिवचनात्तुल्यबलत्वाशङ्का भवेत्साऽपि “<strong>तस्माद्बाह्मणः सुरां न पिबति</strong>” इत्येतेन प्रत्यक्षश्रुतिविधिना निराकृतेति नैवंविधाचारप्रामाण्यमाशङ्कितव्यम् ।</p>
<p>अथवा सदाचारप्रमाणत्वप्रतिपादनार्थं सूत्रद्वयेनाप्येतदेकमधिकरणं व्याख्यातव्यम् । इह यावन्ति कृष्णमृगसंचरणोपलक्षितार्यावर्तनिवासिचातुर्वर्ण्याचरणानि तान्युदाहृत्य चिन्त्यते﻿—</p>
<p>धर्मबुद्धया यदार्याणां चरित्रमुपलभ्यते ।<br>
किं तथैव प्रमाणं तदथ वा निष्प्रमाणकम् ॥ इति ।</p>
<p>कुतः संशयः ।</p>
<p>उच्यते﻿—</p>
<p>स्मृतिवत्कर्तृसामान्यात्प्रमाणत्वेन गम्यते ।<br>
अनिबन्धनतायास्तु भवेदप्यप्रमाणकम् ॥</p>
<p>ननु च स्मृतिकारैरेवैतत्प्रामाण्यमभ्युपगतं “तद्विदां च स्मृतिशीले” “आचारश्चैव साधूनां” “यस्मिन्देशे य आचारः स सदाचार उच्यते” । अतश्च तत्प्रामाण्यादेव सिद्धम् । न । मूलाभावाहेतुदर्शनातिरेकात् । शाखान्तरगतवेदवाक्यदर्शनमूलानि हि स्मरणोपनिबन्धनानि प्रमाणत्वेनाधिगतानि । ननु सदाचारदर्शनात्तन्मूलमात्रप्रवृत्तस्मरणानां मूलान्तरानुमानसंभवः ।</p>
<p>यथैव च वयं तेषां द्रष्टारः केवलं तथा ।<br>
स्मृतिकारास्ततो नैषां गम्यते मूलदर्शनम् ॥</p>
<p>यदि हि तैर्मूलान्यश्रोष्यन्त ततो यथैवान्यानि स्मरणानि निबद्धानि तथैवैतान्यपि निबद्धान्येवाभविष्यन्यतस्तु स्वयमुपलब्धानुरूपमनिबध्य परप्रत्ययेनैव सदाचाराः प्रमाणमित्याहुरतो न दृष्टमूलत्वेनाध्यवसातुं शक्यमिति विचार्यते । तत्र पूर्वाधिकरण द्वयबलेन प्रामाण्यं प्रतिज्ञायते कर्तृसामान्याद्विधिस्मृतिविरोधरहितत्वाच्च ।</p>
<p>न हि केचित्सदाचाराः श्रौतस्मार्तविरोधिनः ।<br>
अतस्तत्तुल्यकारित्वात्प्रामाण्येनावधारिताः ॥</p>
<p>स्मृतिकाराभ्यनुज्ञानं महदन्यच्च कारणम् ।<br>
तेषामज्ञातमूलानां न ह्यनुज्ञोपपद्यते ॥ इति ।</p>
<p>तदपाकुर्वन्नाह﻿—</p>
<p>न शास्त्रपरिमाणत्वाद्धर्माधर्मस्थितेरमी ।<br>
शिष्टाचाराः प्रमाणत्वं लभन्ते शब्दवर्जिताः ॥</p>
<p>शास्त्रपरिमेयत्वं तावत्परिमाणशब्दवाच्यं धर्माधर्मयोरवस्थितं । परिमितानि च शास्त्राणि वेदोपवेदादीनि न च तेषां मध्ये सदाचारशास्त्रं किंचिदस्ति । न च सदाचारः स्वयमेव शास्त्रं नापि तद्दर्शनमनुष्ठानं वाऽत्यन्तपरायत्तत्वात्प्रमेयत्वाच्च । स्मृतेस्त्वेतद्विषयाया निर्मूलत्वमुक्तमेव ।</p>
<p>किं च मूलं भवेदेकमनेकमिति चिन्तिते ।<br>
नैव द्विविधमित्येतदनुमातुं हि शक्यते ॥</p>
<p>न तावद्देशजातिकुलभेदाद्भिन्नानामपरिमितस्वरूपाणामेकश्रुतिमूलत्वम् ।</p>
<p>न हीदृशी श्रुतिर्यैतान् सर्वाचारान् ग्रहीष्यति ।<br>
शब्दाभिधेययोस्तेषां व्यक्त्याकृत्योरसंभवात् ॥</p>
<p>यावदाचारं हि वेदवाक्यानि कल्पयतां वेद एवैकः कल्पयितव्यः । एकस्य तु वाक्यस्य नैव कस्यचिदपरिमिताचारविधायित्वमवकल्पते यत आचाराः प्रवर्त्तेरन् । न च धर्मसूत्रकारैस्तदेव दृष्टवाऽऽचारप्रामाण्यमुपनिबद्धम् । शेषधर्मस्मृतिवाक्यतुल्यनिबन्धनप्रसङ्गात् । न चाऽऽचारदर्शनोत्तरकालप्रवृत्ता स्मृतिस्तेषां मूलं भवति । मूलमूलिबलाबलविपर्ययप्रसङ्गात् ।</p>
<p>अतः परिमितं शास्त्रमनुमातुं यतोऽर्हति ।<br>
नाऽऽचाराणां च तन्मूलं बहुनामित्यमूलता ॥</p>
<p>न च स्मृतिसरूपाऽपि श्रुतिरत्रानुमीयते ।<br>
आचाराणामतत्पूर्वप्रसङ्गात्सविपर्ययात् ॥</p>
<p>शिष्टाचारः प्रमाणमिति हि श्रुतावनुमीयमानायामाचारः प्रथमं सिद्धो भवेत्तत्पूर्विका श्रुतिः ।</p>
<p>न त्वाचारस्य सा मूलमिति निर्मूलता पुनः ।</p>
<p>शास्त्रपरिमाणत्वादिति वा परिमिते ह्यर्थे शास्त्रं प्रवर्त्तेत । अपरिमितत्वादाचाराणामुच्छास्त्रत्वमिति । परिमितार्थविषयत्वाद्वा शास्त्रस्य, <strong>‘अप्राप्ते शास्त्रमर्थवत्’ [जै. सू. ( ६ । २ । ४ )]  इति</strong> ।</p>
<p>दृश्यमानान्यहेतुत्वान्नात्र शास्त्रप्रमाणता ।<br>
तस्मादर्थसुखाङ्गत्वान्नाऽऽचारेष्वस्ति धर्मता ॥</p>
<p>वैश्यानां सेवकानां वा वैद्यानां नगरेषु वा ।<br>
चरित्राणां यथा चार्थसुखाङ्गत्वं तथाऽस्त्विह ॥</p>
<p>तस्माच्छ्रुतिस्मृती एव प्रमाणे धर्मगोचरे ।<br>
शीलाचारात्मतुष्टीनां गोष्ठीहास्यादितुल्यता ॥</p>
<p>यद्वा सूत्रत्रयेणाप्येतदेवाधिकरणं व्याख्यातव्यम् । इहाऽऽर्यावर्तनिवासिशिष्टाचारानेवोदाहृत्य पूर्ववत्प्रामाण्याप्रामाण्यसंदेहे शिष्टाकोपेऽविरुद्धमिति सिद्धान्तस्तावदुपक्रम्यते । तथा हि﻿—</p>
<p>शिष्टं यावच्छ्रुतिस्मृत्योस्तेन यन्न विरुध्यते ।<br>
तच्छिष्टाचरणं धर्मे प्रमाणत्वेन गम्यते ॥</p>
<p>यदि शिष्टस्य कोपः स्याद्विरुध्येत प्रमाणता ।<br>
तदकोपात्तु नाऽऽचारप्रमाणत्वं विरुध्यते ॥ ७ ॥</p>
<p>इति शिष्टाकोपाधिकरणम् ॥ ३ ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/mImAMsA/pUrvA/granthAH/tantravArtikam/1_3/03_shiShTAkopAdhikaraNam/">03 शिष्टाकोपाधिकरणम् </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 03 शिष्टाकोपाधिकरणम्</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/mImAMsA/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2020 Dec 27 08:21:15 UTC. (<a href="http://google.com/search?q=08%3a21%3a15%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
