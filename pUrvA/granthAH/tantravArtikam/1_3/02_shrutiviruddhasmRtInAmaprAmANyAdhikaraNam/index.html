<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>मीमांसायां विश्वासटिप्पणयः  | 02 श्रुतिविरुद्धस्मृतीनामप्रामाण्याधिकरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.72.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/" rel="alternate" type="application/rss+xml" title="मीमांसायां विश्वासटिप्पणयः" />
    <link href="/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/" rel="feed" type="application/rss+xml" title="मीमांसायां विश्वासटिप्पणयः" />

    <meta property="og:title" content="02 श्रुतिविरुद्धस्मृतीनामप्रामाण्याधिकरणम्" />
<meta property="og:description" content="स्मृतिप्रामाण्यमुत्सृष्टं प्रसक्तं सर्वगोचरम् ।
सति वेदविरुद्धत्वे तदिदानीमपोद्यते ॥
विरोधे त्वनपेक्षं स्यादसति ह्यनुमीयते ।
विरोधे वेदवाक्येन तेन चार्थेऽनधिष्ठिते ॥
यावती स्मृतिः प्रत्यक्षवेदवाक्यविरुद्धा तां सर्वामुदाहृत्य संप्रधार्यते । किं पुनस्तादृश्यपि धर्मप्रमाणत्वेनावधार्यते । किं वा पर्युदस्यत इति । कुतः संशय इति चेदुच्यते ।
विरोधपरिहाराद्वा सति वा तुल्यमूलतः ।
अबाधो वा भवेदस्या बाधो वा तद्विपर्ययात् ॥
एकविषये विरुद्धार्थोपसंहारिणी विज्ञाने विरुध्येते बलवदबलवत्त्वनिर्णयाच्च बाध्यबाधकभावं प्रतिपद्येते । तद्यदि शङ्कितविरोधयोरपि श्रुतिस्मृत्योः केनचित्प्रकारेण भिन्नविषयत्वेन व्यवस्था सिध्येत् । विधेयप्रतिषेध्ययोर्वा विरोधाभावादेकस्मिन्नपि विषये समुच्चयसंभवादेकप्रयोगगतत्वासंभवाद्वोभयोः प्रामाण्याङ्गीकरणेन प्रयोगान्तरे चोभयानुग्रहः स्यादित्येवं विकल्पाश्रयणेऽप्यत्यन्तविरोधाभावात्प्रत्यक्षानुमितश्रुतिजनितज्ञानयोश्च वैदिकत्वाविशेषे तुल्यबलत्वकल्पनादुभयप्रामाण्यमुपपत्स्यते । ततो यथोपन्यस्तविषयेऽपि स्मृतिप्रामाण्यमपेक्षितव्यम् । अथ तु प्रयत्नेनान्विष्यमाणेऽपि न विषयान्तरकृता व्यवस्था नापि प्रमेयाविरोधात्समुच्चयो नापि विकल्पेनोभयानुग्रहः किं तर्ह्युभयपीडनादत्यन्तविरोध एव । प्रत्यक्षानुमेयश्रुत्योश्च लौकिकप्रत्यक्षानुमानवन्महान्बलविशेषस्तदा गत्यन्तराभावादभयानुग्रहासंभवे श्रुतिबलीयस्त्वेन स्मृतिप्राभाण्यमुपेक्षणीयं भविष्यतीति ।" />
<meta property="og:type" content="article" />
<meta property="og:url" content="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/" />

<meta itemprop="name" content="02 श्रुतिविरुद्धस्मृतीनामप्रामाण्याधिकरणम्">
<meta itemprop="description" content="स्मृतिप्रामाण्यमुत्सृष्टं प्रसक्तं सर्वगोचरम् ।
सति वेदविरुद्धत्वे तदिदानीमपोद्यते ॥
विरोधे त्वनपेक्षं स्यादसति ह्यनुमीयते ।
विरोधे वेदवाक्येन तेन चार्थेऽनधिष्ठिते ॥
यावती स्मृतिः प्रत्यक्षवेदवाक्यविरुद्धा तां सर्वामुदाहृत्य संप्रधार्यते । किं पुनस्तादृश्यपि धर्मप्रमाणत्वेनावधार्यते । किं वा पर्युदस्यत इति । कुतः संशय इति चेदुच्यते ।
विरोधपरिहाराद्वा सति वा तुल्यमूलतः ।
अबाधो वा भवेदस्या बाधो वा तद्विपर्ययात् ॥
एकविषये विरुद्धार्थोपसंहारिणी विज्ञाने विरुध्येते बलवदबलवत्त्वनिर्णयाच्च बाध्यबाधकभावं प्रतिपद्येते । तद्यदि शङ्कितविरोधयोरपि श्रुतिस्मृत्योः केनचित्प्रकारेण भिन्नविषयत्वेन व्यवस्था सिध्येत् । विधेयप्रतिषेध्ययोर्वा विरोधाभावादेकस्मिन्नपि विषये समुच्चयसंभवादेकप्रयोगगतत्वासंभवाद्वोभयोः प्रामाण्याङ्गीकरणेन प्रयोगान्तरे चोभयानुग्रहः स्यादित्येवं विकल्पाश्रयणेऽप्यत्यन्तविरोधाभावात्प्रत्यक्षानुमितश्रुतिजनितज्ञानयोश्च वैदिकत्वाविशेषे तुल्यबलत्वकल्पनादुभयप्रामाण्यमुपपत्स्यते । ततो यथोपन्यस्तविषयेऽपि स्मृतिप्रामाण्यमपेक्षितव्यम् । अथ तु प्रयत्नेनान्विष्यमाणेऽपि न विषयान्तरकृता व्यवस्था नापि प्रमेयाविरोधात्समुच्चयो नापि विकल्पेनोभयानुग्रहः किं तर्ह्युभयपीडनादत्यन्तविरोध एव । प्रत्यक्षानुमेयश्रुत्योश्च लौकिकप्रत्यक्षानुमानवन्महान्बलविशेषस्तदा गत्यन्तराभावादभयानुग्रहासंभवे श्रुतिबलीयस्त्वेन स्मृतिप्राभाण्यमुपेक्षणीयं भविष्यतीति ।">

<meta itemprop="wordCount" content="3882">



<meta itemprop="keywords" content="" /><meta name="twitter:card" content="summary"/>
<meta name="twitter:title" content="02 श्रुतिविरुद्धस्मृतीनामप्रामाण्याधिकरणम्"/>
<meta name="twitter:description" content="स्मृतिप्रामाण्यमुत्सृष्टं प्रसक्तं सर्वगोचरम् ।
सति वेदविरुद्धत्वे तदिदानीमपोद्यते ॥
विरोधे त्वनपेक्षं स्यादसति ह्यनुमीयते ।
विरोधे वेदवाक्येन तेन चार्थेऽनधिष्ठिते ॥
यावती स्मृतिः प्रत्यक्षवेदवाक्यविरुद्धा तां सर्वामुदाहृत्य संप्रधार्यते । किं पुनस्तादृश्यपि धर्मप्रमाणत्वेनावधार्यते । किं वा पर्युदस्यत इति । कुतः संशय इति चेदुच्यते ।
विरोधपरिहाराद्वा सति वा तुल्यमूलतः ।
अबाधो वा भवेदस्या बाधो वा तद्विपर्ययात् ॥
एकविषये विरुद्धार्थोपसंहारिणी विज्ञाने विरुध्येते बलवदबलवत्त्वनिर्णयाच्च बाध्यबाधकभावं प्रतिपद्येते । तद्यदि शङ्कितविरोधयोरपि श्रुतिस्मृत्योः केनचित्प्रकारेण भिन्नविषयत्वेन व्यवस्था सिध्येत् । विधेयप्रतिषेध्ययोर्वा विरोधाभावादेकस्मिन्नपि विषये समुच्चयसंभवादेकप्रयोगगतत्वासंभवाद्वोभयोः प्रामाण्याङ्गीकरणेन प्रयोगान्तरे चोभयानुग्रहः स्यादित्येवं विकल्पाश्रयणेऽप्यत्यन्तविरोधाभावात्प्रत्यक्षानुमितश्रुतिजनितज्ञानयोश्च वैदिकत्वाविशेषे तुल्यबलत्वकल्पनादुभयप्रामाण्यमुपपत्स्यते । ततो यथोपन्यस्तविषयेऽपि स्मृतिप्रामाण्यमपेक्षितव्यम् । अथ तु प्रयत्नेनान्विष्यमाणेऽपि न विषयान्तरकृता व्यवस्था नापि प्रमेयाविरोधात्समुच्चयो नापि विकल्पेनोभयानुग्रहः किं तर्ह्युभयपीडनादत्यन्तविरोध एव । प्रत्यक्षानुमेयश्रुत्योश्च लौकिकप्रत्यक्षानुमानवन्महान्बलविशेषस्तदा गत्यन्तराभावादभयानुग्रहासंभवे श्रुतिबलीयस्त्वेन स्मृतिप्राभाण्यमुपेक्षणीयं भविष्यतीति ।"/>

      
    

    <script src="/mImAMsA/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vvasuki.github.io\/mImAMsA\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vvasuki\/mImAMsA\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vvasuki\/mImAMsA\/edit\/master\/content\/\u0022,\u0022mainSections\u0022:[\u0022purva\u0022],\u0022mainsections\u0022:[\u0022purva\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022contents\u0022:null,\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022https:\/\/vvasuki.github.io\/\u0022}],\u0022title\u0022:\u0022भागाः\u0022},\u0022top_bar\u0022:[{\u0022title\u0022:\u0022म\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/mantraH\/\u0022},{\u0022title\u0022:\u0022स\\u003ci class=\\\u0022fas fa-random\\\u0022\\u003e\\u003c\/i\\u003e\u0022,\u0022url\u0022:\u0022\/mantraH\/random\/sAma\/\u0022}]}");
    let autocompletePageUrl = "\/mImAMsA\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/mImAMsA\/pUrvA\/granthAH\/tantravArtikam\/1_3\/02_shrutiviruddhasmRtInAmaprAmANyAdhikaraNam\/".replace(basePath, "/");
    pageVars.pageParams = {};
    pageVars.pageSource = "pUrvA\/granthAH\/tantravArtikam\/1_3\/02_shrutiviruddhasmRtInAmaprAmANyAdhikaraNam.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/mImAMsA/webpack_dist/main-bundle.js"></script>
    <script src="/mImAMsA/webpack_dist/transliteration-bundle.js"></script>
    <script src="/mImAMsA/non_webpack_js/disqus.js"></script>
    <script src="/mImAMsA/webpack_dist/ui_lib-bundle.js"></script>
    <link rel="stylesheet" href="/mImAMsA/css/fonts.css">
    <link rel="stylesheet" href="/mImAMsA/css/@fortawesome/fontawesome-free/css/solid.min.css">
    

    <link rel="stylesheet" href="/mImAMsA/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/" />
    <link rel="alternate" hreflang="sa-Deva" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=devanagari" />
    <link rel="alternate" hreflang="sa-Knda" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=kannada" />
    <link rel="alternate" hreflang="sa-Mlym" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=malayalam" />
    <link rel="alternate" hreflang="sa-Telu" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=tamil_superscripted" />
    <link rel="alternate" hreflang="sa-Taml" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=tamil" />
    <link rel="alternate" hreflang="sa-Gran" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=grantha" />
    <link rel="alternate" hreflang="sa-Gujr" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=gujarati" />
    <link rel="alternate" hreflang="sa-Orya" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=assamese" />
    <link rel="alternate" hreflang="sa-Beng" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=bengali" />
    <link rel="alternate" hreflang="sa-Guru" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=gurmukhi" />
    <link rel="alternate" hreflang="sa-Cyrl" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=cyrillic" />
    <link rel="alternate" hreflang="sa-Sinh" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=sinhala" />
    <link rel="alternate" hreflang="sa-Shar" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=sharada" />
    <link rel="alternate" hreflang="sa-Brah" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=brahmi" />
    <link rel="alternate" hreflang="sa-Modi" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=modi" />
    <link rel="alternate" hreflang="sa-Tirh" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iast" href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/mImAMsA/" class="btn col border">
            <i class="fas fa-gopuram ">मीमांसायां विश्वासटिप्पणयः <br/> 02 श्रुतिविरुद्धस्मृतीनामप्रामाण्याधिकरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <form action="/mImAMsA/search">
            <input id="titleSearchInputBox" placeholder="शीर्षिकान्विष्यताम्" name="s"><i class="btn fas fa-search "></i>
          </form>
          <a href="/mImAMsA/custom_site_search/"  class="btn btn-default">Full search</a>
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iast">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
        </div>
        <div class="row col  d-flex justify-content-center">
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
        <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="02 श्रुतिविरुद्धस्मृतीनामप्रामाण्याधिकरणम्">02 श्रुतिविरुद्धस्मृतीनामप्रामाण्याधिकरणम्</h1>
    
    <a id="editLink" class="btn btn-primary"  href="https://github.com/vvasuki/mImAMsA/edit/master/content/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>स्मृतिप्रामाण्यमुत्सृष्टं प्रसक्तं सर्वगोचरम् ।<br>
सति वेदविरुद्धत्वे तदिदानीमपोद्यते ॥</p>
<p>विरोधे त्वनपेक्षं स्यादसति ह्यनुमीयते ।<br>
विरोधे वेदवाक्येन तेन चार्थेऽनधिष्ठिते ॥</p>
<p>यावती स्मृतिः प्रत्यक्षवेदवाक्यविरुद्धा तां सर्वामुदाहृत्य संप्रधार्यते । किं पुनस्तादृश्यपि धर्मप्रमाणत्वेनावधार्यते । किं वा पर्युदस्यत इति । कुतः संशय इति चेदुच्यते ।</p>
<p>विरोधपरिहाराद्वा सति वा तुल्यमूलतः ।<br>
अबाधो वा भवेदस्या बाधो वा तद्विपर्ययात् ॥</p>
<p>एकविषये विरुद्धार्थोपसंहारिणी विज्ञाने विरुध्येते बलवदबलवत्त्वनिर्णयाच्च बाध्यबाधकभावं प्रतिपद्येते । तद्यदि शङ्कितविरोधयोरपि श्रुतिस्मृत्योः केनचित्प्रकारेण भिन्नविषयत्वेन व्यवस्था सिध्येत् । विधेयप्रतिषेध्ययोर्वा विरोधाभावादेकस्मिन्नपि विषये समुच्चयसंभवादेकप्रयोगगतत्वासंभवाद्वोभयोः प्रामाण्याङ्गीकरणेन प्रयोगान्तरे चोभयानुग्रहः स्यादित्येवं विकल्पाश्रयणेऽप्यत्यन्तविरोधाभावात्प्रत्यक्षानुमितश्रुतिजनितज्ञानयोश्च वैदिकत्वाविशेषे तुल्यबलत्वकल्पनादुभयप्रामाण्यमुपपत्स्यते । ततो यथोपन्यस्तविषयेऽपि स्मृतिप्रामाण्यमपेक्षितव्यम् । अथ तु प्रयत्नेनान्विष्यमाणेऽपि न विषयान्तरकृता व्यवस्था नापि प्रमेयाविरोधात्समुच्चयो नापि विकल्पेनोभयानुग्रहः किं तर्ह्युभयपीडनादत्यन्तविरोध एव । प्रत्यक्षानुमेयश्रुत्योश्च लौकिकप्रत्यक्षानुमानवन्महान्बलविशेषस्तदा गत्यन्तराभावादभयानुग्रहासंभवे श्रुतिबलीयस्त्वेन स्मृतिप्राभाण्यमुपेक्षणीयं भविष्यतीति ।</p>
<p>किं तावत्प्राप्नुयादत्र विरोधेऽपि प्रमाणता ।<br>
अप्रामाण्यप्रसङ्गे हि मर्यादातिक्रमो भवेत् ॥</p>
<p>अनाशङ्कितविप्रलम्भभ्रान्त्यादिमूला ह्यव्याहतवेदमूलत्वावधारणाः स्मृतयो निर्व्याजप्रामाण्याः शक्यन्ते धर्मव्यवहाराङ्गत्वेन स्थापयितुम् । यदा तु वेदविरुद्धत्वहेतुदर्शनपरस्परविगानादिना केनचिदपि च्छलेनाऽऽसामप्रामाण्यं कल्प्यते तदा बहुशाखाखिलप्रकरणादिभेदभिन्नेषु वेदेषु श्रुतिलिङ्गाद्यात्मकोपदेशनामादिद्वारातिदेशात्मकविचित्रप्रमाणभागेषु+++(बहुशाखाश्च खिलाः प्रकरणादयश्च ये तेषां ये भेदास्तैर्भिन्नेषु वेदेषु । श्रुतिलिंङ्गाद्यात्मकोपदेशो यश्च नामादिद्वारोऽतिदेशस्तदात्मका ये विचित्रप्रमाणभागास्तेष्विति विग्रहः ।)+++ को जानाति का स्मृतिः कीदृशेन वेदभागेन विरुध्यमाना कदाऽनुमास्यत इति । अतश्चैवं जाताशङ्कैर्नैव क्वचिदपि विश्वस्येत । अविश्वासाच्चात्यन्तमेव प्रामाण्यं प्रतिहन्येत । तथा हि—</p>
<p>कदाचिच्छ्रुतिमूलत्वमुक्वा भ्रान्त्यादिमूलता ।<br>
स्मृतिभिः प्रतिपन्ना चेत्कस्तामिन्द्रोऽपि वारयेत् ॥</p>
<p>एकमूलव्यवस्थायां मूलान्तरनिराक्रिया ।<br>
अप्रमाण्यनिवृत्त्यर्थं शक्या न तदुपेक्षणे ॥</p>
<p>किं च—</p>
<p>परस्परविरुद्धत्वं श्रुतीनां न भवेद्यदि ।<br>
स्मृतेः श्रुतिविरुद्धायास्ततो मूलान्तरं भवेत् ॥</p>
<p>यदा तूदितानुदिताग्निहोत्रहोमविधिवदतिरात्रगतषोङशिग्रहणवच्च सहस्रशः श्रुतयोऽप्यसंभवद्युगपदनुष्ठानार्थतया परस्परविरुद्धा दृश्यन्ते तदा यदि नाम कासां चित्स्मृतीनां स्ववेदशाखागतवचनविपरीतार्थशाखान्तरवचनमूलानामधीतवाक्यविरोधो दृश्यतेऽतस्तावतैव सर्वशाखाप्रत्ययकर्मव्यवहारिणां स्वयमश्रुतानधीतत्वमात्रेण दृढस्मरणोपस्थापितपुरुषान्तरस्थ श्रुतिनिराकरणं न शोभते न चैकं  [जै॰ सू॰ ( २-४-२ ) ।]  प्रतिशिष्यत इति हि सर्वश्रुतीनां सर्वपुरुषान्प्रति प्रामाण्यादध्ययनवच्च स्मृतेरपि श्रुतिधारणसामर्थ्यात् ।</p>
<p>तस्माद्यथा विरोधेऽपि पठयमानप्रमाणता ।<br>
पठितस्मर्यमाणानां तथैवेत्यवधार्यताम् ॥</p>
<p>किं च ।</p>
<p>अविरोधे श्रुतिर्मूलं न मूलान्तरसंभवः ।<br>
विरोधे त्वन्यमूलत्वमिति स्यादर्धवैशसम्+++(एकस्यां धर्मसंहितायामर्धस्यार्धान्तरेण वैशसं—विरोध इत्यर्थः ।)+++ ।</p>
<p>मूलान्तरं निरस्तं च सामान्येनैव यत्पुरा ।<br>
तदनुप्राण्यते पश्चाद्विरोधे नेत्यतिक्रिया+++(उचितां क्रियामर्तिक्रम्य क्रिया अतिक्रियेत्यर्थः ।)+++ ।</p>
<p>तेनाऽऽसां श्रुतिमूलत्वं सर्वदैव व्यवस्थितम् ।<br>
मूलान्तरप्रवेशे वा किं तत्प्रामाण्यतृष्णया ॥</p>
<p>किं च भ्रान्त्यादिमूलानां संभवासंभवाश्रयः ।<br>
स्मृतीः प्रतिविरुद्धोऽयं बाधपक्षो न युज्यते ॥</p>
<p>तेनाऽऽसां यदि वा नैव क्वचिदस्ति प्रमाणता ।<br>
सर्वत्राव्याहता वा स्यान्न त्वर्धजरतीयता+++(केनचित्पाशुपतेन सर्वजरत्या योषितोऽनुपभोग्यत्वेन सर्वतरुण्याश्च वृद्धेऽरुचिप्रसङ्गादर्धजरत्याऽऽनयने दूतः प्रेषित इति लोकप्रवादोऽत्रार्धजरतीयशब्देनोपमानत्वेनोक्त इति ।)+++ ॥</p>
<p>विरुद्धत्वं च जानन्ति स्मर्तारस्ताः स्मरन्ति यत् ।<br>
वेदमूलबलं त्यक्त्वा किमन्यत्तत्र कारणम् ॥</p>
<p>गृह्यमाणनिमित्तत्वाद्यद्युच्येताप्रमाणता ।<br>
उत्प्रेक्षणीयहेतुत्वात्सा सर्वत्र प्रसज्यते ॥</p>
<p>रागद्वेषमदोन्मादप्रमादालस्यलुब्धताः ।<br>
क्व वा नोत्प्रेक्षितुं शक्याः स्मृत्यप्रामाण्यहेतवः ॥</p>
<p>अदुष्टेन हि चित्तेन सुलभा साधुमूलता ।<br>
दुष्टमूलात्वलाभस्तु भवत्याशयदोषतः ॥</p>
<p>का वा धर्मक्रिया यस्यां दृष्टो हेतुर्न युज्यते ।<br>
कथंचिद्वा विरुद्धत्वं प्रत्यक्षश्रुतिभिः सह ॥</p>
<p>लौकायतिकमूर्खाणां नैवान्यत्कर्म विद्यते ।<br>
यावत्किंचिददृष्टार्थें तद्दृष्टार्थं हि कुर्वते ॥</p>
<p>वैदिकान्यपि कर्माणि दृष्टार्थान्येव ते विदुः ।<br>
अल्पेनापि निमित्तेन विरोधं योजयन्ति च ॥</p>
<p>तेम्यश्चेत्प्रसरो नाम दत्तो मीमांसकैः क्वचित् ।<br>
न च कंचन मुञ्चेयुर्धर्ममार्गं हि ते तदा ॥</p>
<p>प्रसरं न लभन्ते हि यावत्क्वचन मर्कटाः ।<br>
नाभिद्रवन्ति ते तावत्पिशाचा वा स्वगोचरे ॥</p>
<p>क्वचिद्दत्तेऽवकाशे हि स्वोत्प्रेक्षालब्धधामभिः ।<br>
जीवितुं लभते कस्तैस्तन्मार्गपतितः स्वयम् ॥</p>
<p>तस्माल्लोकायतस्थानां धर्मनाशनशालिनाम् ।<br>
एवं मीमांसकैः कार्यं न मनोरथपूरणम् ॥</p>
<p>यच्चाऽऽदौ श्रद्धया सिद्धं पुनर्न्यायेन साधितम् ।<br>
आज्ञासिद्धप्रमाणत्वं पुराणादिचतुष्टयम् ॥</p>
<p>तत्तथैवानुमन्तव्यं कर्तव्यं नान्तरा श्लथम् ।<br>
सर्वं श्लथयतः सीदेद्दुर्नद्धशकटादिवत् ॥</p>
<p>पक्षो योऽङ्गीकृतो येन तमत्रस्यन्स निर्वहेत् ।<br>
हारयेदन्तरा त्रस्यन्मीतोपद्रवकारिभिः ॥</p>
<p>वेदश्च यदि दृष्टार्थं श्रूयमाणविरोधि वा ।<br>
न विदध्यात्ततस्तादृक्स्मृतिस्तन्मूलतां त्यजेत् ॥</p>
<p>यदा तु हन्तिपिष्यादिकर्म दृष्टं सहस्त्रशः ।<br>
दृष्टार्थं विहितं वेदे तदा किं हेतुदर्शनैः ॥</p>
<p>ऋत्विग्म्यो दक्षिणादानं तानूनप्त्रादिकर्म च+++(ऋत्विजां यजमानस्य च परस्परमव्यभिचारार्थं कर्मारम्भे शपथकर्म तानूनप्त्रं नाम ।)+++ ।<br>
यदृत्विग्यजमानानां दृष्टार्थं सर्वमिष्यते ॥</p>
<p>तद्यद्यवैदिकं तादृक्स्यात्ततोऽन्यदवैदिकम् ।<br>
यदा चैवंविधान्येव वेदे कर्माणि सन्ति नः ॥</p>
<p>तदा किं नाम दृष्टार्थं बुद्ध्या सिध्येदवैदिकम् ।<br>
तेनाऽऽदावेव या कॢप्ता स्मार्तानां वेदमूलता ॥</p>
<p>निर्वोढव्येह सैकान्तात्किमिदं खिद्यतेऽधुना ॥</p>
<p>तस्माद्वेदविरुद्धानां दृष्टार्थानां च हेतुभिः ।<br>
स्मृतीनां न प्रमाणत्वं विहन्तव्यं मनागपि ॥</p>
<p>अविशिष्टं प्रमाणत्वं सर्वासां प्राप्तमीदृशम् ।<br>
विरोधेऽप्यधुना युक्तमेवं प्राप्तेऽभिधीयते ॥</p>
<p>विरोधे त्वनपेक्षं स्यात्प्रामाण्यं स्मृतिबन्धनम् ।<br>
अविरोधे हि वेदेन तन्मूलमनुमीयते ॥</p>
<p>या तु वेदविरुद्धेह स्मृतिः काचन दृश्यते ।<br>
सा तु स्याद्भान्तिमूलैव न स्पष्टश्रुतिमूलिका ॥</p>
<p>स्वातन्ञ्येण प्रमाणत्वं स्मृतेस्तावन्न संमतम् ।<br>
वेदमूलानुमानं च प्रत्यक्षेण विरुध्यते ॥</p>
<p>वेदवाक्यानुमानं च तावदेव प्रवर्तते ।<br>
तदर्थविषयं यावत्प्रत्यक्षं नोपलभ्यते ॥</p>
<p>प्रत्यक्षे श्रूयमाणे तु न विद्येतानुमानिकम् ।<br>
न हि हस्तिनि दृष्टेऽपि तत्पदेनानुमेष्यते ॥</p>
<p>स्मृतीनां श्रुतिलिङ्गत्वमस्ति हस्तिपदादिवत् ।<br>
तत्प्रत्यक्षविरुद्धत्वे तद्वदेव निवार्यते ॥</p>
<p>तावदेव स्फुरन्त्यर्थाः पुरस्तादानुमानिकाः ।<br>
यावत्प्रत्यक्षशास्त्रेण मूलमेषां न कृत्यते ॥</p>
<p>कृत्तमूलाः स्फुरन्त्योऽपि स्मृतयो न चिरायुषः ।<br>
निराधारत्वदोषेण शाखा इव वनस्पतेः ॥</p>
<p>न हि साक्षात्प्रमाणत्वं स्मृतीनामुपपद्यते ।<br>
नान्यमूलं यतस्तत्स्यात्तत्तु मूलं न विद्यते ॥</p>
<p>प्रत्यक्षप्रतिबद्धा हि श्रुतिर्नास्त्यानुमानिकी ।<br>
नैराकाङ्क्ष्यात्प्रमातॄणामनुमानं न लभ्यते ॥</p>
<p>प्रमेयं यत्परिच्छेद्यं भवेत्केनचिदान्मना ।<br>
तस्य स्यात्तत्परिच्छेदात्सावकाशप्रमाणता ॥</p>
<p>ताद्रूप्येण परिच्छिन्ने तद्विपर्ययतोऽपि वा ।<br>
भूयस्तास्मिन्प्रमेये हि न प्रमाणं प्रवर्तते ॥</p>
<p>भिन्नकक्षागते ये च प्रमाणे तत्र धावतः ।<br>
तयोः शीघ्रेण निर्णीते मन्थरं न प्रवर्तते ॥</p>
<p>तद्धि दूरमपि प्राप्तमेकमप्यगतं पदम् ।<br>
इतरेण गतेनाऽऽदावेकान्तेनैव जीयते ॥</p>
<p>यत्र शीघ्रतरं नास्ति तस्यार्थस्यापहारकम् ।<br>
चिरेणापि व्रजेत्तत्र दुर्बलं न निवार्यते ॥</p>
<p>न हि येन प्रमाणत्वं लब्धपूर्वं कदाचन ।<br>
तेन तत्सर्वदा लभ्यमित्याज्ञापयतीश्वरः ॥</p>
<p>सर्वमुत्पद्यमानं हि यद्यन्येन विरोधिना ।<br>
न रुध्यते ततस्तस्य सिद्धिः कालेन लभ्यते ॥</p>
<p>यस्य तूत्पद्यमानस्य मूलमेव निकृत्यते ।<br>
मुखं वा रुध्यते तस्य नाऽऽत्मलाभः कदाचन ॥</p>
<p>न च यद्बलवद्रुद्धमात्मानं नैव विन्दति ।<br>
अविरोधेऽपि तेनाऽऽत्मा न लब्धव्यः कथंचन ॥</p>
<p>न चापि बाधकाभावाल्लब्ध आत्मेति सर्वदा ।<br>
लब्धव्यः स विरोधेऽपि पूर्वसामान्यदर्शनात् ॥</p>
<p>उत्सर्गश्चापवादश्च सर्वत्रैवोपलभ्यते ।<br>
तत्र नोत्सर्गमात्रेण सर्वमेवावरुध्यते ॥</p>
<p>अपवादेन वा यस्मादुत्सर्गो बाधितः क्वचित् ।<br>
तस्मात्सर्वत्र बाध्योऽसावित्येतदपि नेष्यते ॥</p>
<p>विषयाविषयौ ज्ञात्वा तेनोत्सर्गापवादयोः ।<br>
बाधाबाधौ विवेक्तव्यौ न तु सामान्यदर्शनात् ॥</p>
<p>यो हि सामान्यदृष्टेन व्यवहारं निनीषति ।<br>
तृष्णाच्छेदो भवेत्तस्य मृगतृष्णाजलैरपि ॥</p>
<p>बाधितां मृगतृष्णां वा दृष्ट्वा ह्रदगतोऽप्यसौ ।<br>
विप्रलम्भभयादेव न स्नानादि समाचरेत् ॥</p>
<p>तावदेव हि तोयादिज्ञानस्येष्टा प्रमाणता ।<br>
न तोयं मृगतृष्णेयमिति यावन्न बुध्यते ॥</p>
<p>अनुमानं प्रमाणं च तावदर्थेषु जायते ।<br>
रुध्यते विषयो यावन्नास्य प्रत्यक्षजन्मना ॥</p>
<p>एवं स्मृतिप्रमाणत्वे तावच्छुत्यनुमानजम् ।<br>
यावत्प्रत्यक्षया श्रुत्या विषयो नावरुध्यते ॥</p>
<p>अतः क्वचित्प्रमाणत्वं क्वचिदप्यप्रमाणताम् ।<br>
व्यवस्थापयता न्यायैर्न भवेदर्धवैशसम् ॥</p>
<p>प्रमाणत्वाप्रमाणत्वे प्रत्यक्षमृगतृष्णयोः ।<br>
यथा तथैव ते स्मृत्योरविरुद्धविरुद्धयोः ॥</p>
<p>तस्मादेवं न वक्तव्यं सर्वासां वा प्रमाणता ।<br>
अथ वा सा न कस्याश्चिद्यदि क्वचिदनाश्रिता ॥</p>
<p>तेन वेदविरुद्धानां स्मृतीनामप्रमाणता ।<br>
रुद्धश्रुत्यनुमानत्वादन्यमूला हि ता यतः ॥</p>
<p>विकल्पः । किं पुनस्तासां नेष्यते श्रुतिभिः सह ।</p>
<p>उच्यते ॥</p>
<p>विकल्पस्याष्टदोषत्वान्न तावत्स्वभ्युपेयता ।<br>
पाक्षिके चाप्रमाणत्वे स्मृतयः सुनिराकराः ॥</p>
<p>तुल्यबलविकल्पो हि तावदष्टदोषत्वादगतिकगतिन्यायेन क्वचिदेवाऽऽश्रीयते । किमुत कक्षान्तरितप्रामाण्याविषमशिष्टविकल्पः । तथा हि ।</p>
<p>प्रमाणपदवीं यावन्नाऽऽरोहत्येव हि स्मृतिः ।<br>
बाध्यते तावदत्यन्तं श्रुत्याऽन्यनिरपेक्षया ॥</p>
<p>स्मृतेर्धर्मप्रमाणत्वं न तावत्स्वत इष्यते ।<br>
तुल्यकक्षतया येन विकल्पपदवी व्रजेत् ॥</p>
<p>पराधीनप्रमाणत्वान्न प्रमाणपदे स्थिता ।<br>
श्रुत्या बाधितमात्राऽसौ पुनर्न्नोज्जीवितुं क्षमा ॥</p>
<p>तुल्यकक्षविकल्पोऽपि नाप्रामाण्येऽस्त्यकल्पिते ।<br>
प्रमाणस्याप्रमाणत्वकल्पना च द्विदोषभाक् ॥</p>
<p>प्रमाणत्वं प्रतीतं यदुज्ज्वलत्तदपह्नुतम् ।<br>
एकस्तावदयं दोषः स्यात्प्रतीतिविपर्ययात् ॥</p>
<p>तथा तदप्रमाणत्वं यदभावप्रमाणकम् ।<br>
भावे सत्यथ भावेन विनैव परिकल्प्यते ॥</p>
<p>सोऽपि स्यादपरो दोषः प्रमाणार्थविपर्ययात् ।<br>
अङ्गीकृत्यापि तौ दोषौ पूर्वं केनापि हेतुना ॥</p>
<p>प्रयोगान्तरकाले तु पुनर्दोषद्वयं भवेत् ।<br>
यदभावप्रमाणत्वं पूर्वमेतस्य कल्पितम् ॥</p>
<p>संप्रत्यपह्नुवानस्य दोष एको हि जायते ।<br>
प्रत्यक्षं दृढरूपं च यत्पुरस्तान्निराकृतम् ॥</p>
<p>एष जायेत दोषोऽन्यस्तदुज्जीवयतः पुनः ।<br>
एवमेकत्र चत्वारो दोषा वाक्ये प्रदर्शिताः ॥</p>
<p>एत एव प्रसज्येरन्द्वितीयेऽपि प्रकल्पिते ।<br>
एवमेषोऽष्टदोषोऽपि यद्वीहियववाक्ययोः ॥</p>
<p>विकल्प आश्रितस्तत्र गतिरन्या न विद्यते ।<br>
व्रीहिशास्त्रप्रवृत्तौ हि यवशास्त्रेण कृष्यते ॥</p>
<p>श्रोता तत्र प्रवृत्तोऽपि व्रीहिशास्त्रेण कृष्यते ।<br>
द्वाभ्यामश्वमुखीवच्च श्रुतिभ्यामभितः समम् ॥</p>
<p>श्रोतुराकृष्यमाणस्य बलाबलमपश्यतः ।<br>
एकस्मिन्नुपसंहर्तुं बुद्धिं युक्त्या न पश्यतः ॥</p>
<p>उभयोरप्रमाणत्वं प्रतिघातात्प्रसज्यते ।<br>
तत्र प्रामाण्ययोग्यस्य यदप्रामाण्यकल्पनम् ॥</p>
<p>तदनन्यगतित्वेन तथाऽप्यभ्युपगम्यते ।<br>
सति गत्यन्तरे त्वेतन्नैव कल्पनमर्हति ॥</p>
<p>एकस्य वा प्रमाणत्वं परिहर्तुं न शक्यते ।<br>
तदप्रामाण्यमात्रे तु न द्वयोरप्रमाणता ॥</p>
<p>सिद्धो लोकप्रवादोऽयमेकानेकाविनाशिनाम् ।<br>
सर्वनाशे समुत्पन्ने ह्यर्धं त्यजति पण्डितः ॥</p>
<p>स चायमुभयोर्नाश उभयार्थापरिग्रहात् ।<br>
मिश्रैर्वा यजमानस्य मिश्राणां विध्यदर्शनात् ॥</p>
<p>नियमार्थे ह्युभे शास्त्रे यवव्रीह्योर्विधातृणी ।<br>
प्राप्ते चान्यनिवृत्त्यंशः फलमर्थात्प्रतीयते ॥</p>
<p>व्रीहयो निरपेक्षा हि ज्ञायन्ते यागसाधनम् ।<br>
यवाश्चैवमतस्तेषां मिश्रत्वं नावकल्पते ॥</p>
<p>नैव व्रीहिभिरिष्टं स्याद्यवैर्न च यथाश्रुतैः ।<br>
मिश्रैरिज्येत चेत्तत्र भवेदुभयबाधनम् ॥</p>
<p>एवमप्रतिपत्त्यैव तुल्यैषा मिश्रतामतिः ।<br>
तेनोभयाप्रमाणत्वाद्युक्तैकैकाप्रमाणता ॥</p>
<p>सेयमत्यन्तमन्याय्या द्वयोरप्यनवस्थितिः ।<br>
अव्यवस्था न युक्ता हि व्यवस्था यत्र लभ्यते ॥</p>
<p>सर्वत्रैव ह्येकरूपत्वावधारणेन निरूपितरूपं व्यवहर्तुं शक्यम् ॥</p>
<p>तेन यस्य प्रमाणत्वं प्रमाणं सर्वदाऽस्तु तत् ।<br>
यस्यापि त्वप्रमाणत्वमप्रमाणं तदुच्यताम् ॥</p>
<p>तदेव तु कदाचित्प्रमाणं कदाचिदप्रमाणमिति न कथं चिदपि विश्रम्भः स्यात्तदेतद्द्रीहियवश्रुत्योरत्यन्तापरिहार्यत्वादवश्यमापतितम् ।</p>
<p>न हि तत्रैकरूपत्वे चिह्नं किंचिव्द्यवस्थितम् ।<br>
येनैकत्र प्रमाणत्वं स्यादन्यत्राप्रमाणता ॥</p>
<p>श्रुतिस्मृत्योः पुनः स्पष्टं व्यवस्थाकारणद्वयम् ।<br>
येन श्रुतेः प्रमाणत्वं स्यात्स्मृतेश्चाप्रमाणता ॥</p>
<p>स्वरूपेण तयोस्तावत्प्रमाणत्वाप्रमाणते ।<br>
ततोऽन्यापेक्षया स्यातामप्रामाण्यप्रमाणते ॥</p>
<p>यो यस्य स्वरूपाश्रयो धर्मः प्राप्तः स बलवता कारणान्तरेण विपर्ययं प्रतिपद्यते ।</p>
<p>न च श्रुतिजनितप्रत्ययस्य स्मृतिजनितो बाधकत्वं प्रतिपद्यते ।</p>
<p>स्मार्तस्य बाधकः श्रौतो बलवत्त्वात्प्रतीयते ।<br>
प्रत्यक्षे चानुमाने च प्रागेतद्धयवधारितम् ॥</p>
<p>श्रुतिलिङ्गे यथा चेष्टे व्यवस्थितबलाबले ।<br>
संनिकृष्टविकृष्टार्थे तथैवेह श्रुतिस्मृती ॥</p>
<p>स्मृत्या प्रतीयते यावच्छ्रुत्या तावत्प्रमीयते ।<br>
विरुद्धधर्मतामेको न च धर्मः प्रतीच्छति ॥</p>
<p>न च शीघ्रहृतेऽर्थेऽस्ति चिरादागच्छतो गतिः ।<br>
अश्वैरपहृतं को हि गर्दभैः प्राप्तुमर्हति ।</p>
<p>स्मृत्या चार्थं परामृश्य यावत्तद्विषयां श्रुतिम् ।<br>
अनुमातुं प्रवर्तेत तावत्सोऽर्थोऽन्यतो गतः ॥</p>
<p>किं कर्तव्यमितीदं च कर्ता यावदपेक्षते ।<br>
प्रमाणं क्रमते तावत्प्रमिते तन्न जायते ॥</p>
<p>युगपत्प्रमिमीयातां यदि चार्थं श्रुतिस्मृती<br>
अगृहीतविशेषत्वात्स्यातां तुल्यबले ततः ॥</p>
<p>यद्वा यावच्छ्रुतेरर्थः साक्षादेव प्रतीयते ।<br>
तस्मिन्नेव क्षणे मूलं कल्पयेत्स्वं स्मृतिः श्रुतिम् ॥</p>
<p>ततोऽर्थविप्रकर्षेऽपि प्रमाणत्वेन तुल्यता ।<br>
भवेदेव श्रुतिस्मृत्योरर्थः श्रुतिपरिग्रहात् ॥</p>
<p>यतः स्मृत्या गृहीतेऽपि चिरेण श्रुतिकल्पना ।<br>
जायते कॢप्तया तस्मात्सा बाध्येताप्रतिष्ठिता ।</p>
<p>स्मृतिमूलानपेक्षा हि स्मृतित्वादेव हीयते ।<br>
तदपेक्षा पुनः श्रुत्या बाध्यते मूलवर्जिता ॥</p>
<p>एष तावद्विकल्पपदमनारूढाया एव स्मृतेरेको बाधप्रकारः ।</p>
<p>द्वितीयेन प्रकारेण विकल्पपदवीं गता ।<br>
आपन्ना पाक्षिकं बाधमत्यन्तं बाध्यते स्मृतिः ॥</p>
<p>तद्दर्शयति । विकल्पं तु वदन्पक्षे तावच्छ्रुतिप्रामाण्यमभ्युपैतीति । तदा च स्मृत्यप्रामाण्यमवश्यंभावि तस्याश्चाप्रामाण्यकल्पनायां न श्रुतेरिव तदध्यारोपः ।</p>
<p>किं तु तस्याः प्रमाणत्वं श्रुतिमूलत्वकारितम् ।<br>
यतस्तस्मादतन्मूला तदानीं साऽवधार्यते ॥</p>
<p>श्रुतिमूलत्वविच्छेदोत्तरकालं च प्राङ्निराकृतमूलान्तरोपप्लवादविगानस्मृतपुरुषप्रणीतत्वनिर्णयाच्च नित्यत्वद्वारनिर्मूलत्वासंभवादवश्यंभावि विप्रलम्भाभिप्रायादि किंचिदेकं मूलमापद्यते ।</p>
<p>श्रुतिं मुक्त्वा च यन्मूलं स्मृतेरन्यत्प्रकल्प्यते ।<br>
तेनैवास्याः प्रमाणत्वमत्यन्तं प्रतिहन्यते ॥</p>
<p>व्रीहिश्रुतिपरिग्रहकाले हि यवश्रुतेरभूतमेवाप्रामाण्यमध्यारोपितम् । तत्प्रयोगान्तरवेलायां तुल्यसांप्रदायिकाम्नायमानत्वेन संनिकृष्टविप्रकृष्टार्थत्वादिविशेषाभावेन च पुनः सहजेन प्रामाण्येनाभिभूयते ।</p>
<p>न तु स्मृतेः प्रमाणत्वं पुनरुज्जीवितुं क्षमम् ।<br>
विच्छिन्नश्रुतिमूलत्वाद्ग्रस्तं भ्रान्त्यादिहेतुभिः ॥</p>
<p>न ह्येकस्या एव स्मृतेः प्रत्यक्षश्रुत्यर्थापरिग्रहकालेऽनुमितश्रुतिमूलत्वं तत्परिग्रहाश्रयणे तु भ्रान्त्यादिमूलत्वमिति विरुद्धावधारणाऽवकल्पते । आह । सत्यं यदि प्रथममेव विकल्पकारी श्रुत्यर्थं परिगृह्य द्वितीयादिप्रयोगे स्मृत्यर्थपरिग्रहणायोपतिष्ठेत ।</p>
<p>ततस्त्वदुक्तमार्गेण प्रतिहन्येत सर्वदा ।<br>
न त्वेतस्य प्रसङ्गोऽस्ति स्मृतेः पूर्वपरिग्रहे ॥</p>
<p>यो हि श्रुतिं प्रथममश्रुत्वा श्रुतिमेवैकां पश्यति तस्याप्रतिहतश्रुत्यनुमाने वृत्ते ।</p>
<p>न पश्चाच्छ्रूयमाणाऽपि श्रुतिः स्यात्प्रतिबन्धिका ।<br>
गर्दभेनापनीतं हि हरेन्नाश्वश्चिराद्गतः ॥</p>
<p>न चैष नियमोऽस्ति जिज्ञासुभिः स्मृतिविरुद्धा श्रुतिरेव प्रथमं श्रोतव्येति ।</p>
<p>बहुजिज्ञासमानानां कदाचित्किंचिदापतेत् ।<br>
पूर्वपश्चाद्विभागेन न तद्धेतुबलाबलम् ॥</p>
<p>आद्ये प्रपाठके येन व्रीहिशास्त्रं प्रतीयते ।<br>
द्वितीये यवशास्त्रं च न तत्तत्प्रति दुर्बलम् ॥</p>
<p>स्वशाखाविहितैश्चापि शाखान्तरगतान्विधीन् ।<br>
कल्पकारा निबध्नन्ति सर्व एव विकल्पितान् ॥</p>
<p>सर्वशाखोपसंहारो जैमिनेश्चापि संमतः ।<br>
न तु पूर्वावबुद्धोऽर्थो बाधेतैवोत्तरं विधिम् ॥</p>
<p>तस्मात्पौर्वापर्यश्रवणमनाश्रित्य ‘न चैकं प्रति शिष्यत’ इत्यनेन न्यायेन सर्वपुरुषान्प्रति नित्यावस्थितसमस्तपठ्यमानस्मर्यमाणवेदशाखायत्तज्ञानैर्जिज्ञासुभिरात्मीयशक्तिमात्रकारितपूर्वापरग्रहणविभागैरेकवाक्यगतपूर्वो तरवर्णपदवद्बलाबलपनपेक्ष्य मातापितृप्रणीतोपदेशवन्निर्विचिकित्समेव प्रामाण्यमभ्युपगन्तव्यम् । अन्यथा हि—</p>
<p>पूर्वप्राप्तौ प्रमाणत्वं परत्वेनाप्रमाणताम् ।<br>
प्रसज्यमानिकामेवं कोऽध्यवस्येत्सचेतनः ॥</p>
<p>इत्थं च भ्रान्तिमूलत्वप्रसङ्गे कल्पिते स्मृतेः ।<br>
अविरोधेऽपि हि श्रुत्या प्रामाण्यं दुर्लभं भवेत् ॥</p>
<p>सर्वैव श्रुतिमूलाऽतः सर्वा वा भ्रान्तिमूलिका ।<br>
स्मृतिरेवं निरूप्येत न तु स्यान्मूलसंकरः ॥</p>
<p>उच्यते । यद्यपि पूर्वपलब्धया स्मृत्या श्रुतिमनुपलभमानस्य प्रतिबन्धरहितश्रुत्यनुमानं क्रियेत तथाऽपि कालान्तरे श्रुतिं श्रुत्वा तत्प्रतिपक्षस्मृतेर्बाधाध्यवसानादवश्यंभाविश्रुतिमूलत्वविच्छेदवशेन मूलान्तरसंचरणम् ।</p>
<p>ततश्च पूर्वविज्ञानं मिथ्यैतदिति चिन्तयन् ।<br>
आदावेवाप्रमाणत्वं स्मृतेरित्यध्यवस्यति ॥</p>
<p>यो हि कूटकार्षापणेन कंचित्कालमज्ञो लोकमध्ये व्यवहरति न तेन विवेकज्ञानजनितव्युत्पत्तिनाऽपि तथैव व्यवहर्तव्यम् । न चास्य तदानीतनज्ञानमात्रबाधबुद्धिर्भवति ।</p>
<p>समानविषयत्वाद्धि पूर्वेषामपि बाधनम् ।<br>
न हि तेषाममिथ्यात्वे मिथ्येदानींतनं भवेत् ॥</p>
<p>ननु च प्रागवस्थायां श्रुतिर्यैवानुमीयते ।<br>
सैवेदानीं विरुद्धेति गम्यते न पुनः स्मृतिः ॥</p>
<p>नैतदेवम् । प्रतिप्रयोगं प्रमाणपर्यालोचनात् । यदि ह्येकप्रयोगमात्रालोचनेनैव प्रयोगान्तराण्यप्यनुतिष्ठेयुस्ततो येन व्रीहिशास्त्रमप्रमाणीकृत्य यवाः परिगृह्येरन्स यावज्जीवं तैरेव यजेतेति नैव प्रतिपुरुषमुभाभ्यां विकल्प्यमानाभ्यां व्यवहारः सिध्येत् । तेन यावत्प्रयोगभाविप्रमाणालोचनवशात्पूर्वानुमितां श्रुतिं क्वचिदप्यशृण्वन्पुनरपि स्मृतिमेवोपलभ्य कर्तृसामान्यलिङ्गेनैव श्रुतिमनुमिमानः प्रत्यक्षया श्रुत्याऽऽक्षिप्तचित्ततया तत्प्रामाण्येनान्यथानुपपद्यमानेन स्मृत्यप्रामाण्यं कल्पयन्पूर्वावधारितमूलव्यत्ययमेव प्रतिपद्यते न पूर्वकॢप्तमूलस्याप्रामाण्याध्यारोपम् । अपठयमानतयैवास्य सुलभावज्ञानत्वात् ।</p>
<p>यच्चैतदनवस्थानं त्वया मां प्रति चोद्यते ।<br>
भवतोऽपि तदस्त्येव तेनाचोद्यत्वमेकतः ॥</p>
<p>यदा ह्यादौ श्रुतिं श्रुत्वा स्मृतेर्न्नान्याऽनुमीयते ।<br>
तदाऽन्यमूलतापत्तेरेकान्तेनैव बाध्यते ॥</p>
<p>कालान्तरेऽपि यो बाधः स्फुटत्वेनावधार्यते ।<br>
यत्तेनाप्यप्रमाणत्वं कृतं तन्न निवर्त्यते ॥</p>
<p>पूर्वस्मृतिग्राहिणां च स्वयं बाधमचेतयमानानामपि पुरुषान्तरस्य श्रुतिश्रवणप्राथम्यबलेन बाधसंतानौऽनुवर्तत एव ।</p>
<p>पुरुषान्तरबाधोऽपि नैवाल्पं भ्रान्तिकारणम् ।<br>
न हि द्विचन्द्रदिङ्मोहौ न बाध्येते नरान्तरैः ॥</p>
<p>ननु यवश्रुतेरपि तर्हि प्रमाणत्वेन परिगृह्यमाणायाः पुरुषान्तरबाधस्तदानीमस्तीति मिथ्यात्वप्रसङ्गः ।</p>
<p>उच्यते पठ्यमानत्वादुन्मज्जननिमज्जने ।<br>
सर्वान्प्रति तयोस्तुल्ये विशेषोऽन्यो न गृह्यते ॥</p>
<p>स्मृतिस्तु यावतां पुंसां प्रथमं गोचरीभवेत् ।<br>
तावतां सर्वदाऽभावान्नाप्रामाण्येनं मुच्यते ॥</p>
<p>अप्रमाण्यपदं चैकमस्त्येवं प्रथमं स्मृतेः ।<br>
तावता लब्धमिथ्यात्वान्न श्रुतिं बाधितुं क्षमा ॥</p>
<p>अध्यारोप्येत मिथ्यात्वमुज्ज्वलायाः श्रुतेः पुनः ।<br>
लब्धमेव स्मृतौ तच्चेत्किमर्थं कल्प्यते श्रुतेः ॥</p>
<p>विरुद्धयोर्हि श्रुतिस्मृत्योर्विकल्पप्रसङ्गेनावश्यं कल्पनीयेऽन्यतरत्राप्रमाणत्वे यावच्छ्रुतौ पटाच्छादनन्यायेन कल्पयितुमारभ्यते तावत्स्मृतौ स्वरूपाश्रयं कॢप्तमेवोपलभ्य संशयच्छेदे जाते न कदाचिदप्यभूताप्रामाण्याध्यारोपकल्पनोपपत्तिः ।</p>
<p>ननु श्रुत्यविरुद्धायाः श्रुतिमूलत्वनिश्चयः ।<br>
अनुमानादपि प्राप्स्यन् केनचित्प्रतिबध्यते ॥</p>
<p>तस्मात्कारणवैषम्यान्नोभयत्रैकरूपता<br>
सिध्येन्मूलव्यवस्था हि प्रतिपक्षानुसारिणी ॥</p>
<p>ततश्चार्धवैशसप्रसङ्गनिवृत्तिः ।</p>
<p>यथा ।</p>
<p>प्रमाणत्वाप्रमाणत्वे लिङ्गादीनां व्यवस्थिते ।<br>
पूर्वैः सह विरुद्धत्वाविरुद्धत्वनिबन्धने ॥</p>
<p>तथेहापि व्यवस्थेष्टा न परस्परसंकरः ।<br>
प्रतिबन्धाभ्यनुज्ञाभ्यां श्रुत्या नास्त्येकरूपता ॥</p>
<p>यद्यप्यौदुम्बरीसर्ववेष्टनं धर्मशास्त्राध्येतृस्मृतिविलक्षणप्रत्यक्षश्रुत्यर्थोपसंहारपरसूत्रकासेपनिबद्धं तथाऽप्युपरिष्टाद्वक्ष्यमाणालान्तरत्वाभिप्रायेण पुरुषोपदिष्टत्वाविशेषाच्च स्मृतिवदेवोदाहृतम् । क्रीतराजकभोज्यान्नत्ववचनं यद्यप्यथर्ववेदेऽस्ति तथाऽपि तस्याऽऽहवनीयसंबद्धयज्ञकर्मोपकाराभावात्तदधिकृतत्रयीप्रतिपादिताग्नीषोमीयसंस्थावधिभोजनप्रतिषेधविरोधात् “प्रकरणविशेषाद्विकृतौ विरोधि स्यात्” इत्यनेन न्यायेनाधिकृतानधिकृतबलाबलविशेषाभिप्रायेण स्मृतिपक्षनिःक्षेपाद्भाप्यकारेणोदाह्नियते । कृष्णकेशत्वं च यद्यप्यनवस्थितवयोवस्थाकालविशेषं जातपुत्रत्वपक्षे संदिग्धसमावेशं च तथाऽपि युवैव धर्ममन्विच्छेदित्येवमादिस्मरणप्रकाशितार्थं यौवनावस्थापरिग्रहादन्ततो वा वयोर्धानतिक्रमाश्रयणादष्टाचत्वारिंशद्वर्षब्रह्मचर्यप्रागुपनयनसंबद्धकालस्य च वयसः सातिरेकद्विपञ्चाशच्चतुष्पञ्चाशन्मात्रसंवत्सरपरिमितत्वेनापरिहार्यवयोर्धातिक्रमावश्यंभावित्वाद्व्यक्त एव विरोधो दृश्यते । ननु च पूर्वकृतसर्ववेष्टनोत्तरकालविहितं वेष्टिताया एव स्पर्शनं संभवतीत्यविरोधः । कथमविरोधो यदा स्पर्शनं नाम त्वगिन्द्रियद्वारं स्पृश्यसंवेदनम् । न च वस्त्रान्तरिताया औदुम्बर्याः स्पर्शो गृह्यते । न च वस्त्रे स्पृश्यमान औदुम्बरी स्पृष्टा भवति । वस्त्रौदुम्बरीजातिव्यक्तिस्पर्शानामत्यन्तभेदात् ।</p>
<p>अथ संबन्धिसंस्पर्शात्स्पृष्टैवेत्यभिधीयते ।<br>
भूमिस्पर्शेन तत्सिद्धेर्वृथा स्पर्शविधिर्भवेत् ॥</p>
<p>ननु भूमावौदुम्बरीबुद्ध्यभावाद्वस्त्रान्तरितायां च तद्रबुद्धयव्यतिरेकाद्दृष्टान्तवैषम्यम् । तथा हि ।</p>
<p>वस्त्रान्तरितचण्डालस्पर्शेऽप्यापतिते क्वचित् ।<br>
साक्षात्स्पृष्टवदेवेष्टा सचेलस्नानशुद्धता ॥</p>
<p>सत्यं तत्रेष्यते स्नानं तद्वस्त्रस्पर्शकारितम् ।<br>
अशुद्धकारणं तद्धि चण्डालस्पर्शवन्मतम् ॥</p>
<p>तथा च तद्वियुक्तेऽपि वस्त्रे तत्स्पर्शदूषिते ।<br>
स्पृश्यमाने भवत्येव दोषः संयुक्तवस्त्रवंत् ॥</p>
<p>कथं पुनरयं धर्मशास्त्रेष्वनुपनिबद्धोऽपि चण्डालस्पृष्टवस्त्रस्पर्शननिमित्तो दोषोऽध्यवसीयते ।</p>
<p>कथं वा नेष्यते दोषः काष्ठलोष्टतृणादिषु ।<br>
तत्स्पृष्टस्पृश्यमानेषु न क्रमन्तेऽत्र युक्तयः ॥</p>
<p>तदुच्यते—</p>
<p>यथा काष्ठतृणादीनां मारुतादेव शुद्धता ।<br>
स्मर्यते वाससो नैवं तोयप्रक्षालनाद्विना ॥</p>
<p>नन्वमेंध्येन लिप्तस्य सा शुद्धिरभिधीयते ।<br>
न लिप्तग्रहणं तत्र पाठेऽस्ति तु चिरंतने ॥</p>
<p>अमेध्यस्यैवं यस्मात्पठन्ति । चण्डालस्पृष्टवाससश्चास्त्येवामेध्यता । तस्मादस्ति सलिलादिशुद्धिः । ननु च मनुष्यस्यैव चण्डालस्पर्शनिमित्तप्रायश्चित्तविधानादशुद्धिरूपममेध्यत्वं गम्यते न द्रव्यान्तरस्य गवाश्वादेः । ततश्च वस्त्रं किं गवाश्वादिवददुष्टमुत पुरुषवद्दुष्टमिति संदेहे गवाश्वादितुल्यमेवावधारयितुं युक्तम् ।</p>
<p>उच्यते—</p>
<p>पुरुषस्य सचेलस्य स्नानं यस्माद्विधीयते ।<br>
तस्मात्पुरुषवद्वस्त्रं न गवाश्वादिवन्मतम् ॥</p>
<p>यदाऽपि हि शुद्धेनैव हस्तादिना चण्डालः स्पृश्यते गवादीनां तु चण्डालादिस्पृष्टानां स्नानप्रक्षालनविध्यभावाच्छुद्धिर्विज्ञायत इति न तन्मध्यपातित्वम् । अतश्च नानेन प्रकारेणौदुम्बरीसंबद्धवस्त्रस्पर्शनात्तत्स्पर्शनज्ञानोपपत्तिः । यदा तु तयैवोद्गाता स्पृष्ट उद्गाथेदिति विधिस्तदाऽवश्यमेवौदुम्वरीत्वचोद्गातुशरीरं प्राप्तव्यम् । उपाश्रयणाभ्युपगमपक्षोऽपि च स्पृष्टत्वापरित्यागेनैव स्थित इति न समस्ताच्छादितायामवकल्पते । पराश्रितमपि च वस्त्रमुद्गातुराश्रयत्वं प्रतिपद्यते । तेनैवौदुम्बर्याश्रितेनोद्नायेत् । तस्मादस्ति सर्ववेष्टनस्पर्शनयोर्विरोध इति युक्तं बाध्यबाधकव्यवस्थापनम् । <strong>अथ किमर्थं नेमौ विधी विकल्प्येते इति</strong> । स्मृतेरविधायकत्वात्स्वयमतुल्यबलत्वाच्च तदनुमितशाखान्तरपठितविधिपरिग्रहाभिप्रायेणोक्तम् । <strong>नासति व्यामोहविज्ञान इति</strong> ।</p>
<p>पूर्वोक्तेनैव मार्गेण व्यामोहैकान्तकल्पनाम् ।<br>
विकल्पेऽवश्यमापन्नां स्मृतावेव नियच्छति ॥</p>
<p>व्यामोहविज्ञानं च ज्ञानान्तरगतव्यामोहत्वावधारणं तद्विज्ञानगतव्यामोहरूपं वा विवक्ष्यते । तेन षष्ठीसमासः कर्मधारयो वा योज्यः । <strong>विकल्पं तु वदन्निति</strong> । कदा चित्स्मृतिमूलश्रुतिविच्छेदाद्भ्रान्त्यादिमूलत्वमापादयति । तादृश्या च सकृदपि श्रौतं विज्ञानमनुज्ञातमध्यारोप्यमाणव्यामोहाविषयत्वान्न कदाचित्प्रामाण्यं त्यजतीत्यपाक्षिकत्वाभिधानम् । एवं केवलाप्रमाणत्वपक्षग्रहस्तस्य पुनर्जीवनासंभवादपाक्षिकं च सर्ववेष्टनस्मरणमित्याह—<strong>पाक्षिकं चेति वा</strong> । विकल्पवादिसंमतपाक्षिकत्ववशादेव श्रुतिप्रामाण्यपक्षे स्मार्तश्रुतिकल्पनायामकृतायां मूलान्तरसंक्रान्तेः सर्वकालाप्रमाणत्वप्रसङ्गः । एकदाऽपि च लब्धप्रामाण्यावकाशा श्रुतिदुर्बलप्रतिपक्षतया न कदाचिदपि व्यामोही भविष्यतीति समर्थयमानो <strong>यदेव हि तस्यैकस्मिन्पक्षे मूलमित्याह</strong> ।</p>
<p>नहि प्रमादपाठत्वं शक्यं कल्पयितुं श्रुतेः ।<br>
दुःश्रुतस्वप्नविज्ञानमूला त्वापद्यते स्मृतिः ॥</p>
<p><strong>तेन नैतत्पक्षे विज्ञानमिति</strong>—प्रमाणविज्ञानमभिप्रेत्योक्तम् । <strong>व्यामोहात्पक्षान्तरंमिति</strong> । व्यामोहकल्पनातः प्रमाणाभावपक्षान्तरसंक्रमणं प्रतिषेधति । यद्वा स्मार्तज्ञानमेव पूर्वावधारितव्यामोहात्प्रामाण्यपक्षान्तरं न संक्रान्तमिति । दुःश्रुतस्वप्नादिमूलत्वेन श्रुतिविरोधं दर्शयति—<strong>तुल्यकारणत्वादिति</strong> । बलीयः प्रतिपक्षनिराकृतत्वात्सर्वदैव श्रुत्यनुमानप्रतिबन्धान्न स्मृतेः प्रामाण्यपक्षसंक्रान्तिः । <strong>अपि चेतरेतराश्रयेऽन्यतः परिच्छेदादिति</strong> । उपरिष्टादितरेतरविरोधविवरणाद्विरोधमेवेतरेतराश्रयमाह—</p>
<p>परस्परविरुद्धे हि विरुद्धाव्यभिचारिवत् ।<br>
प्रमाणे यत्र दृश्येते तत्रान्येनैव निर्णयः ॥</p>
<p>प्रमाणशब्दस्य ज्ञानसमानाधिकरणत्वेन भावोत्पन्नल्युडन्तत्वेन वा नपुंसकलिङ्गत्वाद्वेदाः प्रमाणं स्मृतयः प्रमाणमितिवत्प्रमाणे स्मृतौ स्पर्शनं व्यामोह इति भवितव्यम् । करणविशेषविवक्षायां वाऽभिधेयलिङ्गवचनानुवृत्तौ ल्युडन्ताट्टिढ्ढाणञिति ङीपि प्राप्ते प्रामाण्यं स्मृताविति प्रयोक्तव्यम् । तमिममुभयभ्रष्टं भाष्यकारप्रयोगं समर्थयमानैरेवमनुगमः कर्तव्यः ।</p>
<p>प्रमाणमयते याति मूलभूतां श्रुतिं यतः ।<br>
क्विबन्तादयतेस्तस्मात्प्रमाणा स्मृतिरुच्यते ॥</p>
<p>तत्र यद्यपि नित्यत्वाक्विब्लोपः प्रथमं भवेत् ।<br>
यलोपोऽपि भवेदेव वलादिप्रत्ययाश्रयः ॥</p>
<p>न च वर्णाश्रयत्वेन यलोपो न भविष्यति ।<br>
व्योर्वलीति यलोपो हि वलादिप्रत्ययाश्रयः ॥</p>
<p>यद्वा योगविभागेन वेर्व्यवस्य च लुप्यते ।<br>
वकारश्च यकारश्चेत्येवं लोपो भविष्यति ॥</p>
<p>यलोपे च कृतेऽकारो यः शुद्धः परिशिष्यते ।<br>
तदन्तावधिकात्पश्चादतष्टाप्क्रियते स्त्रियाम् ॥</p>
<p>अकः सवर्णदीर्घत्वं परयोरन्तरङ्गतः ।<br>
सर्वेणापि ततः कृत्वा प्रमाणेत्यनुगम्यते ॥</p>
<p>तदेतदितराश्रयं भवतीत्युक्तम् ।</p>
<p>यद्वा श्रुत्यप्रमाणत्वात्स्मृतेः प्रामाण्यमिष्यते ।<br>
सिद्धाच्च तत्प्रमाणत्वाच्छ्रुत्यप्रामाण्यकल्पना ॥</p>
<p>तथा श्रुतिप्रमाणत्वात्स्मृत्यप्रामाण्यकल्पनम् ।<br>
तदप्रामाण्यसिद्धया च श्रुतिप्रामाण्यनिश्चयः ॥</p>
<p>तदिदं विकल्पवादिन उभयत्रेतरेतराश्रयत्वमेकान्तवादिनस्त्वन्यतरत्र ।</p>
<p>तत्रान्यतः परिच्छेदाद्वाच्यं हेत्वन्तरं स्फुटम् ।<br>
भाष्यकारस्त्विहोक्त्वैवं तयोरेकैकमुक्तवान् ॥</p>
<p><strong>तत्र स्पर्शनस्य कृप्तं मूलं कल्प्यं स्मृतेरिति ।</strong></p>
<p>नैवात्यन्ताप्रकृतहेत्वन्तराभिप्रायेणान्यतः परिच्छेदोऽभिहितः । प्रकृतयोरपि च यत्कृतमितरेतराश्रयत्वं तव्द्यतिरिक्तधर्मदर्शनान्निश्चीयमाने भवत्येवान्यतः परिच्छेदः ।</p>
<p>स्वतः स्थितात्प्रमाणत्वाच्छ्रुतेः स्यात् कॢप्तमूलता ।</p>
<p>स्मृतेः श्रुत्यनुमापकप्रामाण्यात्कल्प्यमूलता ततश्च प्रत्यक्षश्रुत्यप्रामाण्यकल्पनायत्तं स्मृतेः प्रामाण्यं तद्बलेन च श्रुत्यप्रामाण्यं कल्पयत इतरेतराश्रयत्वमपरिहार्यम् ।</p>
<p>न चाध्यारोप्यमाणाऽपि श्रुतेः स्यादप्रमाणता ।<br>
न च तस्यामसिद्धायां स्मृतिप्रामाण्यसंभवः ॥</p>
<p>बलवन्तं पराजित्य यः प्रतिष्ठातुमिच्छति ।<br>
हस्तिना पादयोधीव संतिष्ठेताचिरादसौ ॥</p>
<p>एवं तावत्स्मृतिप्रामाण्यं कल्पयन्नेव तद्वादी पराजीयते । यदा तु श्रुतिप्रामाण्यगतमितरेतराश्रयत्वमालोच्यते तदा तत्रापि प्रतिपक्षभूतस्मृत्यप्रामाण्यापेक्षया निरपवादप्रामाण्यावधारणसिद्धेः पराधीनत्वात्पूर्वसिद्धस्मृत्यप्रामाण्यलिप्सायाम्</p>
<p>सिद्धमेवाप्रमाणत्वं स्वरूपाश्रयमादितः ।<br>
क्षणमात्रमपि प्राप्य श्रुतिः प्रामाण्यमश्नुते ॥</p>
<p>तेन यत्तदाद्ये पदकेऽननुमितावस्थायां श्रुतावापातक्षणमात्रे स्मृतेरप्रामाण्यं दृश्यते तावतैव लब्धप्रमाणत्वा श्रुतिः सर्वदा निरपवादप्रामाण्या भवतीत्यन्यतः परिच्छेदः ।</p>
<p>तेनैकत्र श्रुतेराद्यात्प्रामाण्यादवसीयते ।<br>
स्मृत्यप्रामाण्यतोऽन्यत्र क्षणमात्रावधारितात् ॥</p>
<p>कृत्वैकमवधिं तस्मात्सिद्धमाद्ये क्षणे दृढम् ।<br>
आनुपूर्व्या व्रजेत्तावद्यावत्सिद्धोऽपरः स्फुटः ॥</p>
<p>तदेकेन मार्गेण दर्शयति—<strong>कल्प्यमूलत्वात्स्मृतिप्रामाण्यमनवकॢप्तमित्यादि यावत्स्मार्तश्रुतिकल्पनमनुपपन्नं प्रमाणाभावादिति</strong> ।</p>
<p>द्वितीयमार्गेऽपि श्रुतिप्रामाण्यदर्शनादारभ्य तावन्नेतव्यं यावत्तदेव निरपवादं सिद्धमिति । व्रीहियवबृहद्रथंतरविधीनां त्वनन्यगतिकत्वात्कक्षान्तरितपदका इव स्थानभेदाभावात्तुल्यबलतयाऽनवस्थितविकल्पाश्रयणं प्रागुपदिष्टमेव योज्यम् । अतो नापेक्ष्यं प्रत्यक्षश्रुतिविरुद्धस्मृतिप्रामाण्यमिति ॥ ३ ॥</p>
<p>इतश्च न प्रमाणत्वं मूलहेत्वन्तरेक्षणात् ।<br>
व्यभिचारे हि नोत्पत्तिरर्थापत्त्यनुमानयोः ॥</p>
<p>श्रुतिविरोधभग्नप्रसरायां हि स्मृतौ पूर्वोक्तेन न्यायेन श्रुत्यनुमानप्रतिबन्धादाकाङ्क्षितमूलान्तरावश्यकल्पयितव्यत्वाच्च ।</p>
<p>क्वचिद्भ्रान्तिः क्वचिल्लोभः क्वचिद्युक्तिविकल्पनम् ।<br>
प्रतिभाकारणत्वेन निराकर्तुं न शक्यते ॥</p>
<p>स्मृतेश्च श्रुतिभग्नायाः कारणान्तरसंभवः ।<br>
न तु श्रुतेरतः सैव तद्विरोधे हि बाध्यते ॥</p>
<p>यथैव वेदमूलत्वमनेकान्तान्न लभ्यते ।<br>
तथाऽन्यमूलताऽपीति तदाशङ्क्येदमुच्यते ॥</p>
<p>उपपन्नतरं चैतद्वेदवाक्यानुमानतः ।<br>
दृष्टे हि सत्यदृष्टस्य कल्पना निष्प्रमाणिका ॥</p>
<p>श्रुतिविरुद्धस्मृतीनामप्रामाण्याधिकरणम् ।</p>
<p><strong>अधिकरणान्तरं वेति</strong> ।</p>
<p>सर्वव्याख्याविकल्पानां द्वयमेव प्रयोजनम् ।<br>
पूर्वत्रापरितोषो वा विषयव्याप्तिरेव वा ॥</p>
<p>अपरितोषस्तावत्प्रथमेनैव श्रुतिविरुद्धत्वहेतुना बलवता सिद्धे बाधे नान्वाचयहेतुरतीव प्रयोजनवान् । अधिकरणान्तरे पुनः पूर्वोक्तहेतुनिरपेक्षः पर्याप्त एवैकः स्मृतिबाधनायेति स्वतन्त्रत्वेन प्रदर्शनम् । विरोधेन च न व्याप्तायाः स्मृतेरप्रमाणतद्वयाप्तौ नापवादान्तरोद्भवः । वैसर्जनहोमीयं वासोऽध्वर्युर्गृह्णाति इत्यग्नीषोमप्रणयनार्थं विसर्जनहोमकालसंबन्धियजमानाच्छादनं वासोऽध्यवयुर्हरति मुक्तकमेवैतदावरणानुमितं स्मरणम् । एवं <strong>युपहस्तिनो दानमाचरन्तीति</strong> यूपपरिव्याणशाटकं यूपहास्तिशब्देन निर्दिश्याध्वर्युहर्तव्यतयाऽऽचारानुमितयैव स्मृत्या प्रतिपादयन्ति ।</p>
<p>तत्रापि वेदमूलत्वकल्पना नोपपद्यते ।<br>
कर्तृसामान्यतः प्राप्ता लोभसंभवपूर्वकात् ॥</p>
<p>ऋत्विजो हि प्रयोगमध्यपतितं यजमानं प्रक्रान्तकर्मावश्यसमापनीयत्वनिबद्धसमाप्त्युत्तरकालभावि स्वाच्छन्द्यं च विदित्वा कार्यवत्तावेलायामेव खलगतप्राधान्य+++(खलगतधान्यविभागव्यापृतभृतकवादिति पाठो भवितुं युक्त इति भाति ।)+++विभागव्यावृत्तभृतकवत्स्वयमुत्पाद्योत्पाद्य तानि तान्यादेयकानि श्रद्धाजनकार्थवादपुरःसरं याचन्ते । प्रत्यक्षश्रुतिविहितदेयान्तरनिदर्शनव्यामोहितश्च यजमानः श्रद्दधानतया तथैव प्रतिपद्य तेभ्यः प्रयच्छतीति तैरेषा स्मृतिः प्रवर्तिता स्यादित्याशङ्कायां वेदमूलत्वं नानुमीयते । पूर्ववच्च लोभपूर्वकत्वकल्पनमेवोपपन्नमिति निर्णयात्संदेहनिवृत्तिः । इदं च भाष्यकारेण प्रदर्शयता तुल्यकारणत्वात्पूर्वत्रापि प्रदर्शितमेवेति योजयितव्यम् ।</p>
<p>भाष्यकारीयाधिकरणाक्षेपः ।</p>
<p>एतावत्त्विहाधिकरणद्वयेऽपि वक्तव्यम् ।</p>
<p>स्मृतीनां श्रुतिमूलत्वे दृढे पूर्वं निरूपिते ।<br>
विरोधे सत्यपि ज्ञातुं शक्यं मूलान्तरं कथम् ॥</p>
<p>शाखान्तरविप्रकीर्णानि हि पुरुषान्तरप्रत्यक्षाण्येव वेदवाक्यानि पुरुषधर्मानुष्ठानक्रमेणापठितानि वेदसमाम्नायविनाशभयात्स्वरूपेणानुपन्यस्यार्थोपनिबन्धनद्वारलभ्यानि विशिष्टध्वनिस्थानीयेन तेनैव परोक्षाण्यपि व्यज्यमानानि पिण्डीकृत्य स्मर्यन्ते । तत्र यथैवाऽऽप्तप्रत्ययादिदमिह पठ्यत इति कथितमुच्चारितमनुच्चारितं वा शिष्याः प्रतिपद्यन्ते तथैव सूत्रकारवचनान्यध्यापकवचनस्थानीयानि स्वानुरूपवेदवाक्यसमर्पणमात्रं कृत्वा निवृत्तव्यापाराणीति न ताल्वादिध्वनिप्रेरणवत्पौरुषेयत्वेन परिभवितव्यानि ।</p>
<p>वेदो हीदृश एवायं षुरुषैर्यः प्रकाश्यते ।<br>
स पठद्भिः प्रकाश्येत स्मरद्भिर्वेति तुल्यभाक् ॥</p>
<p>अनुच्चारणकाले च संस्कारैरेव केवलैः ।<br>
तत्कृतस्मरणैर्वाऽयं वेदोऽध्येतृषु तिष्ठति ॥</p>
<p>तेनार्थं कथयद्भिर्या स्मृतार्था कथ्यते श्रुतिः ।<br>
पठिताभिः समानाऽसौ केन न्यायेन बाध्यते ॥</p>
<p>स्मृतिशास्त्रं च यद्येकं भवेत्कृत्स्नमवैदिकम् ।<br>
तन्मुक्त्वैकं ततोऽन्यानि व्यवहाराङ्गतामियुः ॥</p>
<p>कठमैत्रायणीयादिपठितश्रुतिमूलिकाः ।<br>
दृश्यन्ते स्मृतयः सर्वा भद्रोपनयनादिषु ॥</p>
<p>तदा तन्मध्यपात्येकं वाक्यं किंचिदपस्मृतिः ।<br>
मूलान्तरोद्भवं वक्तुं जिह्वा नो न प्रवर्त्तते ॥</p>
<p>बाधिता च स्मृतिर्भूत्वा काचिन्न्यायविदा यदा ।<br>
श्रूयते न चिरादेव शाखान्तरगता श्रुतिः ॥</p>
<p>तदा का ते मुखच्छाया स्यान्नैयायिकमानिनः ।<br>
बाधाबाधानवस्थानं ध्रुवमेवं प्रसज्यते ॥</p>
<p>यच्चैतत्सर्ववेष्टनस्मरणं स्पर्शनश्रुतिविरुद्धत्वेनोदाह्रियते । एतज्जैमिनिनैव च्छान्दोग्यानुवादे शाट्यायनिब्राह्मणगतश्रुतिमूलत्वेनौदुम्बरीप्रकरणे च शाट्यायनिनां तामूर्ध्वदशेनोभयत्र वाससी दर्शयतीति ‘वैष्टुतं वै वासः श्रीर्वै वासः श्रीः सामे’ इति दर्शिते तत्प्रसङ्गेनौदुम्बरीवेष्टनवाससोऽपि प्रकाशश्रुतिमूलत्वमेवान्वाख्यातम् ।</p>
<p>ततश्च श्रुतिमूलत्वाद्बाध्योदाहरणं न तत् ।<br>
विकल्प एव हि न्याय्यस्तुल्यकक्षप्रमाणतः ॥</p>
<p>विरुद्धत्वे च बाधः स्यान्न चेहास्ति विरुद्धता ।<br>
न हि वेष्टनमात्रं नः स्पर्शश्रुत्या विरुध्यते ॥</p>
<p>यदि द्वित्राङ्गुलं मध्ये विमुच्योत्तरभागतः ।<br>
वेष्ट्येतौदुम्बरी तत्र किं नाम न कृतं भवेत् ॥</p>
<p>सर्वा वेष्टयितव्येति न ह्येवं सूत्रकृद्वचः ।<br>
न ह्यस्याः क्रियते कैश्चित्कर्णमूलेषु वेष्टनम् ॥</p>
<p>परिशब्दोऽपि यस्तत्र सर्वतो वेष्टनं वदेत् ।<br>
तद्वर्जितसमन्तत्वे सोऽर्थवानेव जायते ॥</p>
<p>लोभमूलं च यत्तस्याः कल्प्यते सर्ववेष्टनम् ।<br>
तल्लोभः सुतरां सिध्येन्मूलाग्रपरिधानयोः ॥</p>
<p>अन्तरीयोत्तरीये हि योषितामिव वाससी ।<br>
स्मरेत्कौशेयजातीये नोद्नातैकं गुणैर्विना ॥</p>
<p>प्राक् च लोभादिह स्पर्शः कुशैरेवान्तरीयते ।<br>
वेष्टितैषा कुशैः पूर्वं वाससा परिवेष्ट्यते ॥</p>
<p>कुशवेष्टनवाक्ये च न किंचिद्धेतुदर्शनम् ।<br>
नियमेऽपि च तद्दृष्टं नैवोर्ध्वदशवाससः ॥</p>
<p>क्रीतराजकभोज्यान्नवाक्यं चाथर्ववैदिकम् ।<br>
न च तस्याप्रमाणत्वे किंचिदप्यस्ति कारणम् ॥</p>
<p>यदि यज्ञोपयोगित्वं नेहास्त्याथर्वणश्रुतेः ।<br>
अर्थान्तरप्रमाणत्वं केनास्याः प्रतिहन्यते ॥</p>
<p>शान्तिपुष्ट्याभिचारार्था ह्येकब्रह्मर्त्विगाश्रिताः ।<br>
क्रियास्तया प्रमीयन्तेऽत्राप्येवाऽऽत्मीयगोचराः ॥</p>
<p>न चायमपि यज्ञाङ्गविधिः शान्त्यादिशास्त्रवत् ।<br>
अतोऽस्यापि प्रमाणत्वं पुरुषार्थेन वार्यते ॥</p>
<p>न ह्येतद्यजमानस्य नर्त्विजामुपदिश्यते ।<br>
सर्वेभ्यः पुरुषेभ्यो हि भोज्यान्नत्वमिदं श्रुतम् ॥</p>
<p>वाक्यान्तरैर्निषिद्धं यद्दीक्षितान्नस्य भोजनम् ।<br>
तस्यैव श्रूयते पश्चादभ्यनुज्ञाविधिद्वयम् ॥</p>
<p>अग्नीषोमीयसंस्थायां क्रीते वा सति राजनि ।<br>
सोऽयं कालविकल्पः स्यादाशौचच्छेदकालवत् ॥</p>
<p>ननु चाशौचकालोऽपि धर्मपीडाद्यपेक्षया ।<br>
अतः समविकल्पत्वं नैव तस्यापि संमतम् ॥</p>
<p>यस्य ह्यल्पेन कालेन शुद्धिर्भोज्यान्नताऽपि वा ।<br>
स कस्मात्तावता शुद्धो दीर्घकालत्वमाश्रयेत् ॥</p>
<p>एकरात्रे त्रिरात्रे वा शुद्धस्य ब्राह्मणस्य च ।<br>
अशुद्धिरनुवर्तेत दशरात्रं कथं पुनः ॥</p>
<p>पापक्षयो हि शुद्धत्वं धर्मयोग्यत्वमेव वा ।<br>
प्राग्दशाहात्कथं तस्य सदसद्भावकल्पना ॥</p>
<p>एवं प्राक् पशुसंस्थानाद्दीक्षितान्नविशुद्धता ।<br>
अस्ति नास्तीति चेत्येवं सहते नावधारणम् ॥</p>
<p>स्यादेतद्येन यः कालः पुरस्तात्परिगृह्यते ।<br>
तस्यासावेव होंमस्य प्रागूर्ध्वोदयकालवत् ॥</p>
<p>युक्तं समविकल्पत्वमुदितानुदितत्वयोः ।<br>
न काचिदत्र पूर्वोक्ता सदसत्त्वविरोधिता ॥</p>
<p>न चानुदितहोमोक्तावुदितोक्तिरनर्थिका ।<br>
क्लेशक्षयव्ययादीनां नातिरेकोऽत्र कश्चन ॥</p>
<p>इह त्वल्पेन कालेन शुद्धेर्या दीर्घकालता ।<br>
न वर्धयेदघाहानि साऽनेनापि निवार्यते ॥</p>
<p>क्लेशप्रायं च तं पक्षं नाऽऽश्रयेतैव कश्चन ।<br>
ततोऽनङ्गीकृते तस्मिन् स्यात्तद्वाक्यमनर्थकम् ॥</p>
<p>तेनर्ते विषयान्यत्वान्न विकल्पोऽवकल्पते ।<br>
स चोक्तो धर्मपीडाख्यस्तत्र चाह्नामवर्धनम् ॥</p>
<p>दन्तजातानुजातान्यकृतचूडेषु च क्रमात् ।<br>
चितिक्रिया व्यहैकाहास्तत्र चाह्नामवर्धनम् ॥</p>
<p>तथा गौतमेनाप्युक्तम्— राज्ञां च कार्याविघातार्थं ब्राह्मणानां च स्वाध्यायानिर्वृत्त्यर्थमिति ।</p>
<p>अथ वाऽन्तर्यदाऽऽशौचनिमित्तं किंचिदापतेत् ।<br>
तत्र शेषेण या शुद्धिस्तच्छेषोऽयं भविष्यति ॥</p>
<p>न वर्धयेदघाहानि निमित्तादागतान्यपि ।<br>
पूर्वस्यैव हि कालस्य प्रसङ्गेन तदङ्गता ॥</p>
<p>प्रवृत्तोऽनपवृक्तश्च दशरात्रादिकोऽवधिः ।<br>
अन्तः पतितमाशौचं स व्याप्नोति स्वसंख्यया ॥</p>
<p>वितत्य दश संख्या हि तान्यहानि व्यवस्थिता ।<br>
शक्नोत्येव परिच्छेत्तुमन्तराशौचमागतम् ॥</p>
<p>शुद्धयशुद्धी ह्यदृष्टत्वाद्विज्ञायेते यथाश्रुति ।<br>
नन्वेवं भोजनस्यास्ति विषयावधिकारणम् ॥</p>
<p>तत्र दीर्घावधिर्व्यर्थः स्यादल्पावध्यनुज्ञया ।<br>
तस्मादिहापि वैषम्यहेतुर्वाच्योऽवधिद्वये ॥</p>
<p>अत्राप्यसंभवे तस्य दीक्षिते वा ददत्यपि ।<br>
तन्नियुक्तकदत्तान्नं भोज्यं सोमक्रये कृते ॥</p>
<p>आपद्धर्मा यथैवान्ये मुख्यासंभवहेतुकाः ।<br>
तथैव प्राणपीडायां क्रीतराजकभोजनम् ॥</p>
<p>हन्तैवमप्रमाणत्वमुक्तमन्यप्रकारकम् ।<br>
जग्धवानापदि ह्यार्तो विश्वामित्रः श्वजाघनीम् ॥</p>
<p>उच्यते—</p>
<p>एकं विनाऽप्यनुज्ञानात् क्रियते गत्यसंभवात् ।<br>
क्रियतेऽनुज्ञया त्वन्यद्विशेषश्च तयोर्महान् ॥</p>
<p>सामान्येनाभ्यनुज्ञानाद्विशेषश्च विशिष्यते ।<br>
विशेषोऽत्यन्तनिर्दोषः स्तोकदोषेतरक्रिया ॥</p>
<p>तथा च मनुनाऽप्युक्तमापद्धर्मगतं प्रति ।<br>
तत्रत्यपापशेषाणामन्ते शौचं भविष्यति ॥</p>
<p>कर्मणा येन केनेह मृदुना दारुणेन वा ।<br>
उद्धरेद्दीनमात्मानं समर्थो धर्ममाचरेत् ॥ इति ।</p>
<p>धर्मश्च प्रथमं तावत्प्रायश्चित्तात्मको भवेत् ।<br>
ततस्तेन विशुद्धस्य फलार्थोऽन्यो भविष्यति ॥</p>
<p>यत्तु क्रीतराजकभोज्यान्नत्ववचनं तद्गत्यन्तरासंभवे निर्दोषत्वज्ञापनार्थमेव ज्ञायते । तत्रापि तु ।</p>
<p>प्रभुः प्रथमकल्पस्य योऽनुकल्पेन वर्तते ।<br>
स नाऽऽप्नोति फलं तस्य परत्रेति विचारितम् ॥</p>
<p>इति निन्दितत्वान्न संभवद्भोज्यान्तरेणापि लोकयात्रादिवशेन भोक्तव्यम् ।</p>
<p>यदि वा कालवैषम्यादसत्समविकल्पयोः ।<br>
अर्थभेदव्यवस्थानादविरोधोऽवधार्यते ॥</p>
<p>दीक्षितान्नमभोज्यं स्यादक्रीते राजनि ध्रुवम् ।<br>
क्रीते त्वभोजनं नाम मनः कर्म नियम्यते ॥</p>
<p>यथैवाश्राद्धभोजित्वं यथा वाऽमांसभक्षणम् ।<br>
श्रेयसे विहितं धर्म्यं न सर्वत्र निषिध्यते ॥</p>
<p>श्राद्धमन्तर्दशाहं हि नियोगेन निषिध्यते ।<br>
एकोद्दिष्टं सदेकेषां न तु पित्र्यं कदाचन ॥</p>
<p>तत्राश्राद्धभोजित्वनियमः स्वर्गायेति विज्ञायते । तथा षष्ठ्यष्टमीचतुर्दशीपञ्चदशीषु मांसभक्षणमैथुनादिक्रियाप्रतिषेधाद्गृहस्थस्यान्यत्र कामचारे प्राप्ते तदकरणनियमः श्रेयसे विहितः । यथाऽऽह ।</p>
<p>न मांसभक्षणे दोषो न मद्ये न च मैथुने ।<br>
प्रवृत्तिरेषा भूतानां निवृत्तिस्तु महाफला ॥ इति</p>
<p>ननु च वाक्यद्वयदर्शनात्तत्र संयोगपृथक्त्वं युक्तमिह त्वेकमेव दीक्षितान्नभोजनप्रतिषेधवाक्यं कथं प्राक्क्रयात्प्रतिषेधति तदुत्तरकालं च प्रागग्नीषोमीयसमाप्तेर्निःश्रेयसेन नियच्छतीति ।</p>
<p>तदुच्यते—</p>
<p>स्याद्वाक्यद्वयमेवैतदवधिद्वयकल्पितम् ।<br>
यः पूर्वः प्रतिषेधोऽत्र संस्थितः क्रीतराजके ॥</p>
<p>परोऽवधिः पुनस्तस्य नैकत्वादवकल्पते ।<br>
द्वितीयान्नादनानुज्ञादर्शनात्तेन गम्यते ॥</p>
<p>अभोजनविधिर्नूनमस्त्यन्योऽप्यान्तरालिकः ।<br>
न हि पूर्वमनुज्ञाते स्यादनुज्ञान्तरं पुनः ॥</p>
<p>वरणादभ्यनुज्ञाते निर्वापे किमनुज्ञया ॥</p>
<p>यथाऽध्वर्योर्वरणवेलायामेव सर्वं यजमानेन यज्ञोपयोगि स्वयमनुज्ञातमेवेति निर्वापमन्त्रे प्रसवशब्देन तदानींतनयजमानानुज्ञाप्रकाशनं न क्रियते तथेह क्रीतराजकावस्थानुज्ञातभोजनानुज्ञावचनमग्नीषोमीयसमाप्तौ पुनरुक्तमित्यवश्यं नियमेन प्रतिषेधान्तरेण वा वारितस्यानुज्ञानार्थमित्यवगम्यते ।</p>
<p>प्रतिषिद्धाभ्यनुज्ञा च विकल्पेनैव दूष्यते ।<br>
पर्युदस्ताभ्यनुज्ञानं तस्मादिष्टं व्यवस्थया ॥</p>
<p>दीक्षितान्नविशिष्टाभोजननियमो हि श्रेयोर्थिभ्यो विधीयते ।</p>
<p>पाश्चात्यभोजनानुज्ञा नान्यथा ह्युपपद्यते ।<br>
अदृष्टार्थप्रसङ्गित्वान्न विधिश्चायमिष्यते ॥</p>
<p>एवं विषयनानात्वादविरोधादबाधनम् ।</p>
<p>अष्टाचत्वारिंशद्वर्षं वेदब्रह्मचर्याचरणस्यापि स्मृतावेव पक्षान्तरविकल्पोपनिबन्धनादाश्रमान्तरविषयत्वसंभवाद्वा विरोधाभावः । तथा हि—</p>
<p>वेदानधीत्य वेदौ वा वेदं वाऽपि यथाक्रमम् ।<br>
सामर्थ्याश्रमयोग्यत्वमङ्गीकृत्यैतदुच्यते ॥</p>
<p>गौतमेनापि द्वादशवर्षाण्येकवेदब्रह्मचर्यं चरेदिति प्रथमकल्पमाशु गार्हस्थ्यप्रतिपत्त्यर्थमुक्त्वा द्वितीयकल्पे द्वादश प्रतिवेदं वा सर्वेष्वित्यष्टाचत्वारिंशत्परिग्रहः कृतः ।</p>
<p>तत्रैवं शक्यते वक्तुं येऽन्धपङ्ग्वादयो नराः ।<br>
गृहस्थत्वं न शक्ष्यन्ति कर्तुं तेषामयं विधिः ॥</p>
<p>नैष्ठिकब्रह्मचर्यं वा परिव्राजकताऽपि वा ।<br>
तैरवश्यं ग्रहीतव्या तेनाऽऽदावेतदुच्यते ॥</p>
<p>उपकुर्वाणकेनैव याप्यः कालो बहुस्ततः ।<br>
संप्राप्य ज्ञानभूयस्त्वं पवित्रैः क्षीणकल्मषैः ॥</p>
<p>सर्वाश्रमातिरिक्तेन स्वाध्यायेनैव शोधितः ।<br>
स्तोकैरप्याश्रमाचारैर्गतिमिष्टां गमिष्यति ॥</p>
<p>द्वैपायनादयश्चाऽऽहुः—</p>
<p>परिनिष्ठितकार्यस्तु स्वाध्यायेनैव हि द्विजः ।<br>
कुर्यादन्यन्न वा कुर्यान्मैत्रो+++(हिंसारहितः ।)+++ ब्राह्मण उच्यते ॥</p>
<p>यानि च प्रतिदिनप्रयुज्यमानऋक्सामयजुर्बाह्मणकल्पव्याख्यानादिब्रह्मयज्ञनिमित्तानि फलानि क्रत्वधिकृतपुरुषेभ्योऽन्यानर्थक्यप्रसङ्गाद्वयावृत्तानि जपध्यानमात्राधिकृतब्रह्मचारिपरिव्राजकविषयत्वेनावतिष्ठन्ते तान्यपि स्वाध्यायविज्ञानभूयस्त्वेन भूयिष्ठानि भविष्यन्तीति प्रतिवेदब्रह्मचर्योपदेशः । यो वा कश्चिन्मेधावितया शीघ्रमेव वेदचतुष्टयमप्यधीत्य यथोपपत्तिकालं तदर्थज्ञानाभियोगमपरित्यजन्ग्रहणान्तं वेत्येतत्पक्षाश्रयणेन गृहस्थो भवेत्तं प्रति द्वादशाष्टाचत्वारिंशद्वर्षपक्षावनेनैव स्मरणेन पूर्वपक्षीकृताविति नातीव श्रुतिविरुद्धत्वेनोदाहर्तव्यौ ।</p>
<p>तेन नैव श्रुतिस्मृत्योर्विरोधोऽतीव दृश्यते ।<br>
श्रुत्योरेव ह्यसौ दृष्टः क्व चिद्वा नैव विद्यते ॥</p>
<p>तेनात्र यदि वा कर्मप्रयोगोऽयं निरूप्यते ।<br>
यदि वा बाध्यमानत्वमुक्तं बाह्यं स्मृतीः प्रति ॥</p>
<p>एतद्धि जैमिनिनाऽत्यन्तं हितोपदेशिना जिज्ञासुभ्यः प्रतिपाद्यते ।</p>
<p>यावदेकं श्रुतौ कर्म स्मृतौ वाऽन्यत्प्रतीयते ।<br>
तावत्तयोर्विरुद्धत्वे श्रौतानुष्ठानमिष्यते ॥</p>
<p>व्रीहियवादिष्वपि तावत्प्रत्यक्षश्रुतिविहितेषु यदि कश्चिद्यावज्जीवमप्येकमेव पक्षमाश्रित्य व्यवहरेन्न स कदाचिदप्युपालम्भास्पदं गच्छेत् ।</p>
<p>ततश्च तुल्यकक्षाऽपि यदि नाम स्मृतिर्भवेत् ।<br>
तथाऽपि नैव दोषोऽस्ति श्रुत्यर्थमनुतिष्ठताम् ॥</p>
<p>यानि स्मृतिवचनान्यर्थमात्रमेव प्रतिपाद्य मूलभूताः श्रुंतीरनुदाहृत्य निवृत्तव्यापाराणि तेषु श्रुत्यनुमानव्याजसापेक्षप्रामाण्येषु सत्सु वेदवचनमनपेक्षत्वात्प्रमाणतरत्वेन सुतरां विश्रम्भणीयमिति श्रद्धाविशेषेण ग्राह्यतरार्थं विज्ञायते । सूत्रार्थोऽप्येवं योजयितत्र्यः । श्रौतस्मार्तविज्ञानविरोधे यदनपेक्षमपेक्षावर्जितं यस्य वाऽपेक्षणीयमन्यन्नास्तीत्येवं पाठद्वयेऽपि पूर्वसूत्रात्प्रमाणशब्दमनुषङ्गेण संबन्ध्य यदनपेक्षं तत्तावत्प्रमाणं स्यादिति तदानींतनव्यवहारमात्रप्रतिपत्त्यर्थमेवोच्यते ।</p>
<p>ततश्च न तावच्छाखान्तरीयविद्यमानश्रुतिमूलत्वाशङ्कायां सत्यामेवात्यन्तनिराकरणपक्षः परिग्रहीष्यते । न च प्रत्यक्षश्रुत्यर्थानुष्ठानहानिः । यदा तु क्वचिच्छाखान्तरे स्मरणमूलं श्रुतिरपि प्रत्यक्षी भविष्यति तदोभयोस्तुल्यबलत्वाद्विकल्पो भविष्यत्येव । नन्वनेनैव न्यायेन स्वशाखाविहितविरुद्धं शाखान्तरगतमप्यग्राह्यं स्यात् । सत्यम् ।</p>
<p>वार्तामात्रेण तद्यावत्तावन्नैव ग्रहीष्यते ।<br>
यदा तु श्रवणं प्राप्तं तदाऽस्मान्न विशिष्यते ॥</p>
<p>अतश्चैवं श्रुतिस्मृत्योर्विशेषोऽनेन दर्श्यते ।<br>
नात्यन्तमेव बाध्यत्वं न चाप्यत्यन्ततुल्यता ॥</p>
<h2 id="बहयगरनथनमपरमणयनरपणम-">बाह्यग्रन्थानामप्रामाण्यनिरूपणम् ।</h2>
<p>यद्वा यान्येतानि त्रयीविद्भिर्न परिगृहीतानि किंचित्तन्मिश्रधर्मकञ्चुकच्छायापतितानि लोकोपसंग्रहलाभपूजाख्यातिप्रयोजनपराणि त्रयीविपरीतासंबद्धदृष्टशोभादिप्रत्यक्षानुमानोपमानार्थापत्तिप्राययुक्तिमूलोपनिबद्धानि सांख्ययोगपाञ्चरात्रपाशुपतशाक्यग्रन्थपरिगृहीतधर्माधर्मनिबन्धनानि विषचिकित्सावशीकरणोच्चाटनोन्मादनादिसमर्थकतिपयमन्त्रौषधिकादाचित्कसिद्धिनिदर्शनबलेनाहिंसासत्यवचनदमदानदयादिश्रुतिस्मृतिसंवादिस्तोकार्थगन्धवासितजीविकाप्रायार्थान्तरोपदेशीनि यानि च बाह्यतराणि म्लेच्छाचारमिश्रकभोजनाचरणनिबन्धनानि तेषामेवैतच्छ्रुतिविरोधहेतुदर्शनाभ्यामनपेक्षणीयत्वं प्रतिपाद्यते । न चैतत्क्वचिदधिकरणान्तरे निरूपितं न चावक्तव्यमेव गाव्यादिशब्दवाचकत्वबुद्धिवदतिप्रसिद्धत्वात् ।</p>
<p>यदि ह्यनादरेणैषां न कल्प्येताप्रमाणता ।<br>
अशक्यैवेति मत्वाऽन्ये भवेयुः समदृष्टयः ॥</p>
<p>शोभासौकर्यहेतूक्तिकलिकालवशेन वा ।<br>
यज्ञोक्तपशुहिंसादित्यागभ्रान्तिमवाप्नुयुः ॥</p>
<p>ब्राह्मणक्षत्रियप्रणीतत्वाविशेषेण वा मानवादिवदेव <strong>श्रुतिमूलत्वमाश्रित्य सचेतसोऽपि श्रु</strong>तिविहितैः सह विकल्पमेव प्रतिपद्येरन् ।</p>
<p>तेन यद्यपि लभ्येत स्मृतिः काचिद्विरोधिनी ।<br>
मन्वाद्युक्ता तथाऽप्यस्मिन्नेतदेवोपयुज्यते ॥</p>
<p>त्रयीमार्गस्य सिद्धस्य ये ह्यत्यन्तविरोधिनः ।<br>
अनिराकृत्य तान्सर्वान्धर्मशुद्धिर्न लभ्यते ॥</p>
<p>महाजनगृहीतत्वं पित्राद्यनुगमादि च ।<br>
तेऽपि द्वीपान्तरापेक्षं वदन्त्येव स्वदर्शने ॥</p>
<p>तत्र श्रद्धामात्रमेवैकं व्यवस्थानिमित्तं सर्वेषां स्वपितृपितामहादिचरितानुयायित्वात् । यैश्च मानवादिस्मृतीनामप्युत्सन्नवेदशाखामूलत्वमभ्युपगतं तान्प्रति सुतरां शाक्यादिभिरपि शक्यं तन्मूलत्वमेव वक्तुम् । को हि शक्नुयादुत्सन्नानां वाक्यविषयेयत्तानियमं कर्तुम् । ततश्च यावत्किंचित्कियन्तमपि कालं कैश्चिदाद्रियमाणं प्रसिद्धिं गतं तत्प्रत्यक्षशाखाविसंवादेऽप्युत्सन्नशाखामूलत्वावस्थानमनुभवतुल्यकक्षतया प्रतिमायात् । अत आह—<strong>विरोधे त्वनपेक्ष्यं स्यादिति</strong> । पारतन्त्र्यं तावदेषां स्मर्यमाणपुरुषविशेषप्रणीतत्वात्तैरेव प्रतिपन्नं शब्दकृतकत्वादिप्रतिपादनादराच्च पार्श्वस्थैरपि ज्ञायते ।</p>
<p>वेदमूलत्वं पुनस्ते तुल्यकक्षमूलत्वाक्षमयैव लज्जया च मातापितृद्वेषिदुष्टपुत्रवन्नाभ्युपगच्छन्ति । अन्यच्च स्मृतिवाक्यमेकमेकेन श्रुतिवचनेन विरुध्येत । शाक्यादिवचनानि तु कतिपयदमदानादिवचनवर्जं सर्वाण्येव समस्तचतुर्दशविद्यास्थानविरुद्धानि त्रयीमार्गव्युत्थितविरुद्धाचरणैश्च बुद्धादिभिः प्रणीतानि । त्रयीबाह्येभ्यश्चतुर्थवर्णनिरवसितप्रायेम्यो व्यामूढेभ्यः समर्पितानीति न वेदमूलत्वेन संभाव्यन्ते । स्वधर्मातिक्रमेण च येन क्षत्रियेण सता प्रवक्तृत्वप्रतिग्रहौ प्रतिपन्नौ स धर्ममविप्लुतमुपदेक्ष्यतीति कः समाश्वासः । उक्तं च ।</p>
<p>परलोकविरुद्धानि कुर्वाणं दूरतस्त्यजेत् ।<br>
आत्मानं योऽतिसंधत्ते सोऽन्यस्मै स्यात्कथं हित इति ॥</p>
<p>बुद्धादेः पुनरयमेव व्यतिक्रमोऽलंकारबुद्धौ स्थितः । येनैवमाह ।</p>
<p>कलिकलुषकृतानि यानि लोके<br>
मयि निपतन्तु विमुच्यतां तु लोकः, इति ।</p>
<p>स किल लोकहितार्थं क्षत्रियधर्ममतिक्रम्य ब्राह्मणवृत्तं प्रवृक्तृत्वं प्रतिपद्य प्रतिषेधातिक्रमासमर्थैर्ब्राह्मणैरननुशिष्टं धर्मं बाह्यजनाननुशासद्धर्मपीडामप्यात्मनोऽङ्गीकृत्य परानुग्रहं कृतवानित्येवंविधैरेव गुणैः स्तूयते तदनुशिष्टानुसारिणश्च सर्व एव श्रुतिस्मृतिविहितधर्मातिक्रमेण व्यवहरन्तो विरुद्धाचारत्वेन ज्ञायन्ते ।</p>
<p>तेन प्रत्यक्षया श्रुत्या विरोधे ग्रन्थकारिणाम् ।<br>
ग्रहीत्राचरितॄणां च ग्रन्थप्रामाण्यबाधनम् ॥</p>
<p>न ह्येषां पूर्वोक्तेन न्यायेन श्रुतिप्रतिबद्धानां स्वमूलश्रुत्यनुमानसामर्थ्यमस्ति ।</p>
<p>न च शाखान्तरोच्छेदः कदाचिदपि विद्यते ।<br>
प्रागुक्ताद्वेदनित्यत्वान्न चैषां दृष्टमूलता ॥</p>
<p>न हि यथोपनयनादिस्मृतीनां शाखान्तरदृष्टश्रुतिसंवादः । एवं चैत्यकरणतद्वन्दनशूद्रसंप्रदानकदानादीनां संवादः संभवति मूलान्तरकल्पनं च प्रागेव प्रत्याख्यातम् ।</p>
<p>लोभादिकारणं चात्र बह्वेवान्यत्प्रतीयते ।<br>
यस्मिन्संनिहिते दृष्टे नास्ति मूलान्तरानुमा ॥</p>
<p>शाक्यादयश्च सर्वत्र कुर्वाणा धर्मदेशनाम् ।<br>
हेतुजालविनिर्मुक्तां न कदाचन कुर्वते ॥</p>
<p>न च तैर्वेदमूलत्वमुच्यते गौतमादिवत् ।<br>
हेतवश्चोभिधीयन्ते ये धर्मे दूरतः स्थिताः ॥</p>
<p>एत एव च ते येषां वाङ्मात्रेणापि नार्चनम् ।<br>
पाखण्डिनो विकर्मस्था हैतुकाश्चैत एव हि ॥</p>
<p>एतदीया ग्रन्था एव च मन्वादिभिः परिहार्यत्वेनोक्ताः ।</p>
<p>या वेदबाह्याः स्मृतयो याश्च काश्चित्कुदृष्टयः ।<br>
सर्वास्ता निष्फलाः प्रोक्तास्तमोनिष्ठा हि ताः स्मृताः ॥</p>
<p>तस्माद्धर्मं प्रति त्रयीबाह्यमेवंजातीयकं प्रामाण्येनानपेक्ष्यं स्यादिति सिद्धम् ॥ ४ ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vvasuki.github.io/mImAMsA/pUrvA/granthAH/tantravArtikam/1_3/02_shrutiviruddhasmRtInAmaprAmANyAdhikaraNam/">02 श्रुतिविरुद्धस्मृतीनामप्रामाण्याधिकरणम् </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: 02 श्रुतिविरुद्धस्मृतीनामप्रामाण्याधिकरणम्</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vvasuki/mImAMsA/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2020 Dec 12 03:59:14 UTC. (<a href="http://google.com/search?q=03%3a59%3a14%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
